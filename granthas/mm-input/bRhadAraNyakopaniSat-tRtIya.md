**।।** **श्रीः** **।।**

****

**बृहदारण्यकोपनिषत्**

****

**(****शुक्लयजुर्वेदकाण्वशाखान्तर्गता****)**

**[****उपक्रमशान्तिपाठः****]**

**हरिः** **ओम्**

**पूर्णमदः** **पूर्णमिदं** **पूर्णात्** **पूर्णमुदच्यते** **।****पूर्णस्य** **पूर्णमादाय** **पूर्णमेवावशिष्यते** **।।****।।** **ओं** **शान्तिः** **शान्तिः** **शान्तिः** **।।**

शुक्लयजुर्वेदीयानां एषः शान्तिपाठमन्त्रः । परब्रह्मणः समग्रस्वरूपस्वभावप्रतिपादकः इति यथासिद्धान्तं विपुलविशदं विवरणं अर्हति । तथा हि – पूरी आप्यायने (धा.पा.१८०४) इत्यस्मात् चौरादिकत्वेन स्वार्थणिजन्तात् धातोः क्तप्रत्यये सति वा दान्त-शान्त-पूर्ण-दस्त-स्पष्ट-छन्न-ज्ञप्ताः (पा.सू.७-२-२७) इति पाणिनि सूत्रेण पूर्णशब्दोऽयं निपात्यते । इडागमाभावः निपातस्य फलम् । णिलोपः, रात् परत्वात् प्रत्ययतकारस्य नत्वं, तस्य णत्वं चेति पूर्णशब्दसिद्धौ प्रक्रिया । क्तप्रत्ययश्च इह कर्तरि कर्मणि वेति उभयथापि भाव्यम् । तत्र कर्तरि – ब्रह्मस्वरूपेण पूरयति – व्याप्नोति इत्यर्थः । कर्मणि तु ब्रह्म कल्याणगुणैः सम्भृतमित्यर्थः । असङ्कुचितवृत्तिनानेन पूर्णशब्देन सर्वत्र सर्वदा सर्वथा च पूर्णत्वं ब्रह्मणः प्रतिपाद्यते ।

तद्यथा – सर्वत्रेति सर्वदेशव्याप्तिविवक्षा । सर्वत्र पूर्णता नाम सर्वव्याप्तस्य तत्तद्देशावच्छेदेनापि परिसमाप्यवृत्तित्वपर्यवसानम् । तद्वा कथम्? न हि एकत्र पूर्णतया स्थितस्य अन्यत्र वृत्तिसम्भवः, इति शङ्का निरस्यते सिद्धान्तिभिः विशिष्टाद्वैतिभिः व्यक्तिषु परिसमाप्तामपि व्यापिनीं तार्किकाणां जाति निदर्शयद्भिरिति भाव्यम् । सर्वदा-इति कालानवच्छेदेन व्याप्तिविवक्षा । सर्वथा-इति व्याप्तिप्रकारविवक्षा च । तत्र स्वरूपतः गुणतश्चेति व्याप्तिप्रकारद्वैविध्यम् । तेन दीपादुत्पन्नप्रदीपन्यायेन परस्वरूपवत् उत्तरेषां ‘व्यूह-विभव-अन्तर्यामि-अर्चावताराणां अपि गुणैः पूर्णतासिद्धिः । एतदभिप्रायेणैव मन्त्रपदानि व्याख्येयानि । तथा हि – पूर्णमदः पूर्णमिदं इति पूर्णमिदं पूर्णमदः इति च पाठभेदः दृश्यते । तत्र विप्रकृष्टवाचिना अदश्शब्देन नित्यविभूतिवर्तिपरस्वरूपग्रहणम् । सन्निहितवाचिना इदंशब्देन च हृदयगुहावतिं अन्तर्यामिरूपं विवक्षितम् । **पूर्णशब्दः** गुणपौष्कल्यवचनः । तथा च – परवासुदेवमूर्तिरिव अन्तर्यामिस्वरूपं च षाड्गुण्यपुष्कलमिति प्रथमवाक्यार्थः । अथ, **पूर्णात्** – पूर्वोक्तपरवासुदेवसकाशात् आविर्भूतं **पूर्णं** – व्यूहस्वरूपं, **उदच्यते** – बहुप्रकारं भवति । सङ्कर्षण-प्रद्युम्न-अनिरुद्ध-रूपेण द्वि-द्वि-गुणाविष्करणशालि सत् त्रिप्रकारं भवतीति भावः । तत्र व्यूहत्रये प्रतिव्यक्ति गुणद्वयमात्राविष्करणेऽपि स्वतः गुणषट्कमेव इति न न्यूनता भाव्या । इदं चोक्तं पाञ्चरात्रानुसारतः श्रीवत्सचिह्नगुरुभिः वरदराजस्तवे-

**_गुणैष्षभिस्त्वेतैः_** **_प्रथमतरमूर्तिस्तव_** **_बभौ_** **_।_**

**_ततस्तिस्रः_** **_तेषां_** **_त्रियुगयुगळैर्हि_** **_त्रिभिरभूत्_** **_।।_**** _(_****_१६_**** _)_****_इत्यादिना_** **_।_**

**पूर्णस्य** **पूर्णं** – इह षष्ठ्यन्तपूर्णशब्दः सर्वावतारकन्दभूतं क्षीराब्धिशायि व्यूहरूपं वदति । तत्सम्बन्धि पूर्ण रामकृष्णादि विभवावतारजातम् । तत् (द्वितीयान्तम्) **आदाय** स्वहेतुत्वेन स्वीकृत्य, **पूर्णमेवावशिष्यते** – अर्चावताररूपमेव चरमतया वर्तते सर्वसमाश्रयणोपयोगि नित्यसन्निहितं कल्याणगुणपूर्ण च, इति मन्त्रस्य पदार्थविवरणम् । एतेन परब्रह्मणः सर्वव्याप्तिः सर्वत्र गुणपौष्कल्यं च प्रतिपादितं भवति । अध्ययनारम्भे एवंविधपरिपूर्ण-ब्रह्मस्वरूपध्यानं शान्तिमन्त्रेणानेन विधित्सितमिति बोध्यम् । श्रीवचनभूषणस्य अरुम्बदाख्ये द्रविडभाषामयटिप्पणे समञ्जसमिदं विवरणं दृश्यम् ।

यद्यपि श्रीरङ्गरामानुजमुनीन्द्रः बृहदारण्यके (७-१) अयं मन्त्रः प्रकरणात् प्रणवस्तुति-परतया व्याख्यातः । तदेवम् – पूर्णमदः पूर्णमिदं इत्यनेन परोक्षप्रत्यक्षसर्वलोकानां वेदशब्दप्रभवत्वात् तद्व्याप्तत्वं प्रोच्य, (कारणेन कार्यस्य व्याप्तत्वात् कारणीभूतवेदशब्दव्याप्तता लोकानां इति) । एवं पूर्णात् (व्याप्तात् लोकात्) पूर्ण पूरणकर्तृव्याहृतिरूपभूर्भुवरादि शब्दजातम् **उदच्यते** – उत्कृष्टं भवति इति च व्याख्याय, **पूर्णस्य** **पूर्णं** – व्याप्तलोकस्य पूरकं व्याहतिरूपशब्दजातम्, **आदाय** – उपसंहृत्य, **पूर्णं** – तस्यापि व्यापकं ओङ्काररूपं वस्तु, **अवशिष्यते** – कार्यसर्वशब्दजाते नष्टेऽपि परिशिष्यते इति विवरणं कृतम् । अथ तैरेव अन्ते इदं च रुच्युत्पादनाय प्रणवस्तुतिमात्रम् । अन्यथा निमित्तकारणस्य व्याहत्यादेः कार्यव्यापकत्वासम्भवात् । उपादानभूतस्य भूतपञ्चकस्यैव व्यापकत्वसम्भवात् असामञ्जस्यं स्यात् इति समापितम् । तथापि एवं स्वेनैव रुच्युत्पादनाय प्रणवस्तुतिपरत्वोक्त्या अवास्तवमेवेदं प्रणवस्तुतिपरत्वमिति व्यञ्जनात्, युक्तं प्रणवप्रतिपाद्यस्य ब्रह्मण एव परत्वादिपञ्चकपरतया व्याख्यानमिति प्रतीमः । वस्तुतः इदं श्रीरङ्गरामानुजीयं विवरणं वाक्यान्वयाधिकरणगतश्रुतप्रकाशिका वचनविरुद्धमपि । तत्र हि व्यासार्यै: यादवप्रकाश-पक्षनिराससन्दर्भ परमात्मपरतयैव मन्त्रोऽयं विवृतः । तत्रेयं तदीयसूक्तिः परमात्मनः पूर्णत्वं च अणुमात्रेऽपि वस्तुनि स्थितस्य निरवधिकषाड्गुण्यविशिष्टतया प्रतिपत्तियोग्यत्वम् इति ।।

**।। इति शान्तिपाठविवरणम् ।।**

[1. **व्यूहः** – पर एवोपासनार्थं जगत्सृष्ट्याह्यर्थञ्च वासुदेव – सङ्कर्षण – प्रद्युम्न -अनिरुद्ध भेदेन चतुर्धाऽवस्थितः । **विभवः** – तत्तत्सजातीयरूपेणाविर्भावः । **अन्तर्यामि** – स्वर्गनरकाद्यनुभवदशायामपि जीवात्मनः योगिभिः द्रष्टव्यतया हृदयप्रदेशावस्थितरूपम् । **अर्चावतारः** – देशकालविप्रकर्षरहितः आश्रिताभिमतद्रव्यादिकं शरीरतया स्वीकृत्य तस्मिन्नप्राकृतशरीरविशिष्टस्सन् अर्चकपराधीन-स्रानभोज्या-सनशयनसनस्थितिः सर्वसहिष्णुः परिपूर्णो गृहग्रामनगरप्रशस्तदेशशैलादिषु वर्तमानो मूर्तिविशेषः ।]

**बृ** **ह** **दा** **र** **ण्य** **को** **प** **नि** **ष** **त्**

**तृतीयोऽध्यायः**

**प्रथमं** **ब्राह्मणम्**

**अश्वब्राह्मणम्**

**[****अश्वमेधीयाश्वस्य** **अङ्गेषु** **उषा** **आदि** **दृष्टिः****]**

****

**हरिः** **ओम्** **।** **उषा** **वा** **अश्वस्य** **मध्यस्य** **शिरः** **।** **सूर्यश्चक्षुर्वातः** **प्राणो****व्यात्तमग्निर्वैश्वानरः** **संवत्सर** **आत्माऽश्वस्य** **मेध्यस्य** **।** **द्यौः** **पृष्ठमन्तरिक्षमुदरं** **पृथिवी****पाजस्यं** **दिश****:****पार्श्वे** **अवान्तरदिशः** **पर्शवः****,****ऋतवोऽङ्गानि** **मासाश्चार्द्धमासाश्च****च** **पर्वाण्यहोरात्राणि** **प्रतिष्ठा** **नक्षत्राण्यस्थीनि****,****नभो** **माँसानि** **।** **उवध्यँ** **सिकता****:****सिन्धवो** **गुदा** **यकृञ्च** **क्लोमानश्च** **पर्वता** **ओषधयश्च** **वनस्पतयश्च** **लोमानि** **।****उद्यन्** **पूर्वार्धो** **निम्लोचन्** **जघनार्धो** **यद्विजृम्भते** **तद्विद्योतते** **यद्विधूनुते** **तत्** **स्तनयति****,****यन्मेहति** **तद्वर्षति****,****वागेवास्य** **वाक्** **।।**

**प्रकाशिका**

**रङ्गरामानुजमुनिविरचिता**

**[****मङ्गलाचरणम्****]**

**अतसीगुच्छसच्छायमञ्चितोरस्थलं** **श्रिया** **।**

**अञ्जनाचलशृङ्गारमञ्जलिर्मम** **गाहताम्** **।।**

****

**[****आचार्यवन्दनम्****]**

**व्यासं** **लक्ष्मणयोगीन्द्रं** **प्रणम्यान्यान्** **गुरूनपि** **।**

**बृहदारण्यकव्याख्यां** **करोमि** **विदुषां** **मुदे** **।।**

****

**[****अवतारिका****]**

अष्टाध्यायात्मके बृहदारण्यके प्रवर्योपसत्प्रतिपादक प्रथमद्वितीयाध्यायौ उपेक्ष्योत्तरोऽध्यायगणो व्याख्यायते । यद्यपि **उषा** **वा** **अश्वस्य** इत्यादिकमपि अश्वमेधादि-कर्मविषयकमेव, तथापि ब्रह्मदृष्टिः विधिरूपतया ब्रह्मात्मकत्व प्रतिपादनपरतया’ यथाकथञ्चित् ब्रह्मसम्बन्धित्वेन तद्व्याख्यानस्योचितत्वात् । अत एवाश्वमेधब्राह्मणादेब्रह्मपरोपनिषद्भाग-सङ्गतिरुपपद्यते। न च प्रवर्ग्योपसत्पराध्यायद्विकस्य ब्रह्मपर आरण्यकमध्ये विद्यासन्निधौ पाठाद्विद्यार्थत्वं शङ्क्यम्; वेधाद्यर्थभेदात् (ब्र.सू.३-३-२५) इति अधिकरणे शुक्रं प्रविध्य हृदयं प्रविध्य (अथर्व.उ.१) तेजस्वि नावधीतमस्तु (तै.आन.१) इत्यादीनां शत्रुहृदय-वेधाध्ययनादि प्रकाशकानां मन्त्राणां, देवा ह वै सत्रं निषेदुः (शत.ब्रा.१४-१-१) इति बृहदारण्यक आरम्भपठितब्राह्मणप्रतिपादितप्रवर्ग्यादेः च कर्मणः, लिङ्गादिबलेन अन्यत्र विनियुक्तत्वेऽपि विद्यासन्निधिपाठाऽऽनर्थक्यपरिहाराय विद्यार्थत्वं इति पूर्वपक्षे, विद्यासन्निधिपाठस्य दिवाकीर्त्यत्वारण्यपाठ्यत्वादिसौकर्यार्थतया अपि उपपत्तेः बलवद्भिः लिङ्गादिभिः अभिचाराध्ययनज्योतिष्टोमादि अर्थत्वं इति वेधाद्यर्थभेदात् (ब्र.सू.३-३-२५) इति सूत्रेण सिद्धान्तितत्वात् । तस्य च सूत्रस्य अयं अर्थः – ‘मन्त्रप्रतिपाद्यस्य वेधाद्यर्थस्य विद्यार्थत्वाभावेन विद्यार्थात् भेदात् तत्प्रकाशनद्वारा विद्याशेषत्वमपि इत्यभिचारादिशेषत्वम्’ इति । ततः च न विद्यार्थत्वशङ्कायाः अवकाशः ।

सर्वकर्मश्रेष्ठ अश्वमेधाङ्गभूते अश्वे-यदेव विद्यया करोति श्रद्धयोपनिषदा तदेव वीर्यवत्तरं भवति (छां.उ.१-१-१०) इति कर्मवीर्यवत्तरत्वापादिका विश्वरूपत्व उपासना उपदिश्यते- **उषा** **वा** **अश्वस्य** **मध्यस्य** **शिरः** **।** **मेघः।** – यज्ञः, तं अर्हति इति **मेध्यः** । यज्ञार्थस्य पशोः यत् शिरः तत् **उषा** : – ब्राह्मः मुहूर्तः । लिङ्गव्यत्ययः छान्दसः । उषसः अहर्मुखत्वेन अहश्शिरस्त्वात् पशोः शिरसि तद्बुद्धिः उपपद्यते इति द्रष्टव्यम् । आदित्यादिमतयश्च अङ्ग उपपत्तेः (ब्र.सू.४-१-६) इति अधिकरणे य एव असौ तपति तं उद्गीथं उपासीत (छां.उ.१-३-१) इत्यत्र कर्माङ्गभूते उद्गीथे आदित्यदृष्टिः कर्तव्या, उत आदित्ये उद्गीथदृष्टिः इति विशये, ब्रह्मदृष्टिरुत्कर्षात् (ब्र.सू.४-१-५) इति सूत्रोक्तन्यायेन उत्कृष्टदृष्टेः एव अपकृष्टे कर्तव्यत्वात् कर्माङ्गस्य उद्गीथस्य कर्मोपकारकत्वेन उत्कृष्टतया तद्बुद्धिः एव आदित्ये कर्तव्या इति पूर्वपक्षे प्राप्ते-आदित्यादिमतयश्च अङ्गे उपपत्तेः (ब्र.सू.४-१-६) इति सूत्रेण सिद्धान्तितम् । अत्र च शब्दः अवधारणे । अङ्ग एव आदित्यादिमतयः कार्याः, कर्माराध्यतया आदित्यादीनां एव उत्कृष्टत्वस्य उपपत्तेः इति तदर्थः । ततः च अश्वस्य शिरःप्रभृति अवयवेषु कर्माङ्गभूतेषु एव उष आदि बुद्धिः, कार्या, न तु उष आदौ शिर आदिबुद्धिः । **सूर्यश्चक्षुः** इति – अश्वस्य चक्षुस्सूर्यः ।

सूर्याधिष्ठातृकत्वात् तद्बुद्धिस्तत्र कार्येत्यर्थः । **वातः** **प्राणः** अश्वस्य प्राण एव वातः । वाय्ववस्थाविशेषत्वात्प्राणस्य तद्बुद्धिस्तत्र कार्येत्यर्थः । **व्यात्तमग्निः** **वैश्वानरः** विवृतं मुखमेव वैश्वानरोऽग्निः । अग्निर्वाग्भूत्वा मुखं प्राविशत् (ऐत.उ.१-२-४) इति अग्नेर्मुखाधिष्ठा-तृत्वात् तद्बुद्धिस्तत्र कार्येत्यर्थः । **संवत्सरः** इति – संवत्सरः अश्वस्य मध्यस्य **आत्मा** स्वरूपमित्यर्थः । **ऋतवोऽङ्गानि** इत्यादिना संवत्सरावयव ऋतुमासादीनां तदवयवत्वेन निरूपयिष्यमाणत्वात् संवत्सरस्यावयविशरीरात्मकत्वम् । **अश्वस्य** **मध्यस्य** इति सर्वत्रानुषङ्गार्थं पुनर्वचनम् । **संवत्सर** शब्देन संवत्सराभिमानी प्रजापतिर्वा विवक्षितः । **द्यौः** **पृष्ठम्** – ऊर्ध्वत्वसामान्यात् । **अन्तरिक्षमुदरम्** – अवकाशत्वसाम्यात् । **पृथिवी** **पाजस्यम्** । भुजान्तरामित्यर्थः । द्यौः पृष्ठमन्तरिक्षमुदरमियमुर (बृ.उ.१-२-३) इत्यग्नेरुरसि पृथिवीदृष्टि-दर्शनात् । **दिश****:****पार्श्वे** – दिशः दक्षिणोत्तरत्वाद्याश्रयत्वात्पार्श्वे । **अवान्तरदिशः****पर्शवः** वायव्याद्या अवान्तरदिशः पार्श्वास्थीनी । **ऋतवोऽङ्गानि** – स्पष्टोऽर्थः ।

**मासाश्चार्धमासाश्च** **पर्वाणि** इति । **पर्वाणि** अङ्गसन्धयः । समविभागसाम्यात् । **अहोरात्राणि** **प्रतिष्ठा** – पादा इत्यर्थः । **नक्षत्राण्यस्थीनि** – शुक्लत्वसाम्यात् । **नभो** मांसानि अस्थ्यात्मकनक्षत्रसंपृक्तत्वात् । **उवध्यं** **सिकताः** अर्धजीर्णं घासाद्यशनं सिकताः । विश्लिष्टावयवसाम्यात् । **सिन्धवो** **गुदाः** । गुदा इति अवयवाभिप्रायेण बहुवचननिर्देशः । **सिन्धवः** – नद्य इत्यर्थः । **यकृच्च** **क्लोमानश्च** **पर्वता****:** हृदयस्याधःप्रदेशवर्तिदक्षिणोत्तरमांसखण्डौ यकृत्क्लोमशब्दवाच्यौ । **क्लोमानः** – इति एकस्मिन् व्यत्ययाद्बहुवचनम् । **पर्वता** : – काठिन्योन्नतत्वपिण्डाकारत्वसाम्यात् । **ओषधयश्च** **वनस्पतयश्च****लोमानि** – सूक्ष्मत्वसाम्यात् । **उद्यन्** **पूर्वार्धः** सूर्य इति शेषः । उद्यन् सूर्यः शरीरपूर्वार्ध इत्यर्थः । **निम्लोचन्** **जघनार्ध** : । **निम्लोचन्** – अस्तं गच्छन् सूर्यः अपरार्धः, पूर्वापरत्व-साम्यात् । **यद्विजृम्भते** **तद्विद्योतते** – मुखव्यादानमेवान्तरप्रकाशहेतुत्वात् विद्युत् । **यद्विधूनुते** **तत्स्तनयति** – रोमविधूननमेव सशब्दत्वात् मेघनिर्घोषः । **यन्मेहति** **तद्वर्षति** मूत्रोत्सर्जनमेव सेचनत्वसाम्यावर्षणम् । **वागेवास्य** **वाक्** – नात्र कल्पनापेक्षा ।। १ ।।

**[****अश्चानुबन्धिषु** **दृष्टिः****]**

****

**अहर्वा** **अश्वं** **पुरस्तान्महिमाऽन्वजायत** **।** **तस्य** **पूर्वे** **समुद्रे** **योनिः।** **रात्रिरेनं****पश्चान्महिमान्वजायत** **।** **तस्यापरे** **समुद्रे** **योनिः** **।** **एतौ** **वा** **अश्वं** **महिमानावभितः****संबभूवतुः।** **हयो** **भूत्वा** **देवानवहद्वाजी** **गन्धर्वानर्वाऽसुरानश्वो** **मनुष्यान्** **।** **समुद्र****एवास्य** **बन्धुः** **समुद्रो** **योनिः।****।** **२** **।।**

****

**॥** **इति** **तृतीयाध्याये** **प्रथमं** **ब्राह्मणम्** **।।**

****

**प्र****. –****अहर्वा** **अश्वमिति** – अश्वस्याग्रतः पृष्ठतश्च सौवर्णराजतौ महिमाख्यौ ग्रहौ पात्रविशेषौ स्तः । तयोर्मध्ये **अश्वं** **पुरस्तात्****–** अश्वस्य पुरस्तात् यो **महिमा** महिमाख्यो ग्रहविशेषः । सः अहरेव **अन्वजायत** -समपद्यत । तत्राहर्भावना कर्तव्येति यावत् । अह्न इव सौवर्णपात्रस्यापि पीतप्रभत्वात् । **तस्य** **पूर्वे** **समुद्रे** **योनि****:** – पूर्वः समुद्रो **योनि** : – आसादनस्थानम् । सौवर्णपात्रग्रहासादनस्थाने पूर्वसमुद्रबुद्धिः कार्येत्यर्थः । यद्वा – **महिमान्वजायत** इत्यत्रानुर्लक्षणार्थः । कर्मप्रवचनीयत्वात्तद्योगे अश्वमिति द्वितीया । **रात्रिरेनम्** इति । **एनम्** – अस्य अश्वस्य पश्चाद्यो राजतो महिमाख्यो ग्रहविशेषः । सः **रात्रिरन्वजायत** – रात्रिस्समपद्यतेत्यर्थः । चन्द्रिकाधवलत्वसाम्यात् । **तस्यापरे** **समुद्रे****योनि** : – पश्चिमस्समुद्रः तदासादनस्थानमित्यर्थः । **एतौ** **वा** इति – एतौ वै महिमाख्यौ ग्रहौ अश्वस्य पूर्वोत्तरपार्श्वयोः प्रतिष्ठितावित्यर्थः । अतः सर्वतो महिमशाल्यश्व इति स्तुत्वा हयवाज्यर्वाश्वरूपैश्चितुर्भिर्जातिविशेषैर्देवगन्धर्वासुरमनुष्यवोढृत्वेनाश्वं स्तौति – **हयो****भूत्वा** **देवानवहत्** इत्यादिना । **समुद्र** **एवास्य** **बन्धुः** इति । **अस्य** अश्वस्य समुद्रो बन्धुः । तत्र बन्धुदृष्टिः कर्तव्येत्यर्थः । तत्र हेतुमाह – **समुद्रो** **योनिः** इति – उच्चैश्श्रवसोऽश्वस्य वारुणाश्वानां च तस्मादुत्पत्तिदर्शनात् समुद्रो योनित्वेन ध्यातव्य इत्यर्थः ।। २ ।।

**।।** **इति** **तृतीयाध्याय** **प्रथमब्राह्मण** **प्रकाशिका** **।।**

**तृतीयाध्याये** **द्वितीयं** **ब्राह्मणम्**

****

**अश्वमेधब्राह्मणम्**

****

**[****अश्वमेधादौ** **दृष्टिविधानाय** **मृत्युकर्तृकसृष्टिवर्णनम्****]**

****

**नैवेह** **किञ्चनाग्र** **आसीत्** **।** **मृत्युनैवेदमावृतमासीदशनायया** **।** **अशनाया****हि** **मृत्युः।** **तन्मनोऽकुरुत** **आत्मन्वी** **स्यामिति** **।** **सोऽर्चनचरत्** **।** **तस्यार्चत****आपोऽजायन्त** **।** **अर्चते** **वै** **मे** **कमभूदिति** **।** **तदेवार्कस्यार्कत्वम्** **।** **कँ** **ह** **वा** **अस्मै****भवति****,****य** **एवमेतदर्कस्यात्वं** **वेद** **।।** **१** **।।**

****

**प्र**. अश्वमेधाङ्गभूतचित्याग्नौ तदङ्गभूतसंवत्सरकाले च ब्रह्मदृष्टिं विधित्सन् प्रथमतो अग्नेरुत्पत्तिप्रकारमाह – **नैवेह** **किञ्चनाग्र** **आसीत्** इत्यादिना । केचित्तु नात्र दृष्टिर्विधीयते, अपि तु तात्त्विकतदात्मकत्वानुसन्धानसिद्धये परमात्मन उत्पत्त्यादिकमाम्नायते इत्याहुः । नोभयथापि विरोधं पश्यामः । **इह** – ‘जगति’ **किञ्चन** – परिदृश्यमानं स्थूलावस्थं वस्तु **अग्रे** – सृष्टेः प्राक् नैवासीत् । अत्र **अग्रे** **नैवासीत्** इत्यनेन न शून्यत्वमुच्यते, असत्कार्यानभ्युपगमात् तथा हि सति शशविषाणादेर प्युत्पत्तिप्रसङ्गात् । घट: प्राक्नैवासीदिति प्रतीतेर्घटत्वावस्थापूर्वभाविपिण्डत्वावस्थाविषयकत्वदर्शनेन इहापि, ‘नाग्र आसीत्’ इति प्रतीतेः परिदृश्यमानस्थूलावस्थाविरोध्यवस्थावत्त्वमेवार्थः । ननु परिदृश्यमानमिदं जगत् दृश्यमानस्थूलावस्थाविरोधिनी कामवस्थामभजदित्यय आह **मृत्युनैवेदमावृत****–****मासीदशनायया** इति । कारणवाक्यत्वादत्र मृत्युशब्देन मृत्युसंज्ञकाचिच्छरीरपरमात्मोच्यते । यस्याव्यक्तं शरीरं, यस्याक्षरं शरीरं, यस्य मृत्युश्शरीरं, एष सर्वभूतान्तरात्मा अपहतपाप्मा दिव्यो देव एको नारायण: (सुबा.उ.७) इति सुबालश्रुतौ मृत्युशब्दस्य तमसि प्रयुक्तत्वात् । अत्र **अशनाया** नाम सञ्जिहीर्षा । अशनायोदन्याधनाया बुभुक्षापिपासागर्धेषु (पा.सू.७.४.३४) इति बुभुक्षार्थे निपातितोऽशनायाशब्दः सञ्जिही लक्षयित्वा तद्वतिलक्षितलक्षणया वर्तते ।

ततश्चायमर्थः – सञ्जिहीर्षुणा तमश्शरीरेण परमात्मना परिदृश्यमानं स्थूलावस्थं जगत् **आवृतमासीत्** – तिरोहितस्थूलावस्थमासीत् । स्थूलावस्थां विहाय तमश्शरीरकपरमात्मा-वस्थमासीदित्यर्थः । अशनायाशब्दस्य मृत्युशब्दिते परमात्मनि प्रयोगे हेतुमाह – **अशनाया****हि** **मृत्युः** इति । लोके बुभुक्षाविशिष्टो हि पुरुषो जन्तून् हिनस्ति । अतो बुभुक्षायाः मरणहेतुत्वेन मृत्युत्वं प्रसिद्धमित्यर्थः । यद्यपि तत्रत्याशनायामृत्युशब्दयोर्भिन्नत्वात् प्रकृते मृत्युशब्दप्रतिपाद्यस्य तमश्शरीरकपरमात्मनः सञ्जिहीर्षा वाच्यशनायाशब्दप्रयोगविषयतायां न तदुपपादकम्, तथाप्येकशब्दरूषितत्वेनार्थद्वयैकीकरणेन श्रुतिप्रवृत्तिरुपपद्यत इति द्रष्टव्यम् । **तन्मनोऽकुरुतात्मन्वी** **स्यामिति** इति । तदिति लिङ्गव्यत्ययः छान्दसः । **सः** – मृत्युः, तमश्शरीरकः परमात्मा, अहं **आत्मन्वी** – शरीरीचेतनाचेतनप्रपञ्चशरीरकस्यामिति सङ्कल्प्यमनः कृतवानित्यर्थः । न च साञ्जिहीर्षोः सिसृक्षाकार्यमनस्सृष्टिविरुद्धेति वाच्यम् । सृष्ट्वा संहरिष्यामीत्येवंभूतसृष्टिसंहारलक्षणविहारेच्छया एव **अशनाया** शब्देन विवक्षितत्वात् । अत्र मनश्शब्देन ‘मनोमहान्मतिब्रह्म’ (अ.को.) इति नामपाठात् महत्तत्वमुच्यते । तच्चोप-लक्षणमहङ्करादिभूतावधिकसृष्टेरपि । मनश्शब्दस्यान्तःकरणार्थकत्वेपि मनश्शब्दः स्वपूर्वभावि महदादीनामप्युपलक्षकः, महदादिसृष्ट्यभावे मनस्सृष्ट्यभावात् । अन्यत्सर्वं पूर्ववत् । आत्मशब्दात् ‘तदस्यास्तीत्यस्मिन्’ (पा.सू.५.२.९४) इति अर्थे विनिप्रत्ययः छान्दसः । **सोर्चन्नचरत्** इति । **अर्चन्** – प्रीणयन् । आत्मानमिति शेषः । कर्मकारकञ्च स्वयमेव, अश्रुताध्याहारादपि प्रकृतस्यैव कर्मत्वोपपत्तेः । अर्चन् इत्यत्र लक्षणहेत्वोः क्रियायाः (पा.सू.३-२-१२६) इति हेतौ शतृप्रत्ययः । जगद्व्यापारलीलया स्वात्मानं प्रीणयितुमचरदित्यर्थः । उक्तं हि भगवता बादरायणेन जगत्सृष्टेर्लीलारस एव प्रयोजनमिति । तथाहि – द्वितीयाध्याये स्मृतिपादे – जन्मजरामरणादिदुःखबहुळं जगत्सृजतोऽ’वाप्त-समस्तकामस्य परमात्मनः प्रवृत्तेः स्वार्थत्वपरार्थत्वासम्भवात् , प्रयोजनानुद्देशेन प्रेक्षावत्प्रवृत्तेर-योगात्, प्रवृत्तिर्नोपपद्यते इति न प्रयोजनवत्त्वात् (ब्र.सू.२-१-३२) इति सूत्रेण पूर्वपक्षं कृत्वा, लोकवत्तु लीला कैवल्यम् (ब्र.सू.२-१-३३) वैषम्यनघृण्ये न सापेक्षत्वात् तथा हि दर्शयति (ब्र.सू.२-१-३४) न कर्माविभागादिति चेन्नानादित्वादुपपद्यते चाप्युपलभ्यते च (ब्र.सू.२-१-३५) सर्वधर्मोपपत्तेश्च (ब्र.सू.२-१-३६) इति चतुर्भिस्सूत्रैः सिद्धान्तितम् ।

तेषां चायमर्थः यथा महाराजस्यापि केवललीलप्रयोजनाः ‘कन्दुकादिक्रीडाः दृष्टाः । एवं परमात्मनोऽपि केवललीलार्था जगत्सृष्ट्यादि प्रवृत्तिरिति लोकवत् इति सूत्रस्यार्थः । ननु विषमं देवमनुष्यतिर्यगादि सृजतः परमात्मनो वैषम्यं प्रसजेत्, अतिघोरनरकादि-सृष्ट्या निर्घृणत्वञ्च प्रसजेदिति चेत् – न । तत्तत्कर्मानुसारेण कर्मसापेक्षतया सृजतो न पक्षपातादिप्रसक्तिः । साधुकारी साधुर्भवति पापकारी पापो भवति । (बृ.उ.६-४-५) ‘निमित्तमात्रमेवासौ सृज्यानां सर्गकर्मणि । प्रधानकारणीभूता यतो वै सृज्यशक्तयः’ ।। (वि.पु.१-४-५१) **निमित्तमात्रं** साधारणमित्यर्थः । **सृज्यशक्तयः** – कर्माणीत्यर्थः – इति श्रुतिस्मृतिलक्षणं प्रमाणं दर्शयति । अतो वैषम्यनैर्घृण्ये नेति वैषम्यनैर्घृण्यसूत्रस्यार्थः ।

ननु प्रळये जीवस्य ब्रह्मणा । अविभागेन तदाश्रितानां च कर्मणामभावात् सर्गाद्यसृष्टौ स्वेच्छया तरतमभावापन्नं जगत्सृजतो वैषम्यादिकमपरिहार्यमिति, न कर्माविभागात् इति सूत्रखण्डेन परिचोद्य, नानादित्वादुपपद्यते चाप्युपलभ्यते च (ब्र.सू.२-१-३५) इति सूत्रखण्डेन परिहृतम् । जीवानामनादित्वात्, तदानीं कर्मणामपि सत्वात् न वैषम्यादिप्रसङ्गः । न च जीवानामनादित्वे प्रळये, सदेव सोम्येदमग्र आसीत् (छां.उ.६-२-१) इति अविभागो नोपपद्यते इति वाच्यम् – अविभक्तनामरूपतया भेदकाकारास्फुरणमात्रेणाविभाग-व्यवहारोपपत्तेः । तदनादित्वं च श्रुतिस्मृतिषूपलभ्यते न जायते म्रियते वा विपश्चित् (कठ.उ.२-१-१८) प्रकृतिं पुरुषं चैव विद्ध्यनादी उभावपि (भ.गी.१३-१९) इति इति सूत्रार्थः । सर्वधर्मोपपत्तेश्च (ब्र.सू.२-१-३६) प्रधानादिष्वसम्भावितानामपि सृष्ट्युपयुक्त-सार्वज्ञ्यसर्वशक्तित्वादिसकलधर्माणां परमात्मन्येव उपपत्तेश्च परमात्मैव जगत्कारणमिति सृष्टिीलाप्रयोजनत्वं स्थितम् ।

अतः **सोऽर्चन्नचरत्** इत्यस्योक्त एवार्थः । **तस्यार्चत** **आपोऽजायन्त** **।** **अर्चत****:** प्रीणनाय प्रवृत्तस्य **तस्य** – परमात्मनः सकाशादाप उत्पन्ना इत्यर्थः । तत्र चापां प्राधान्यात् अप्छब्दप्रयोगः । अपां सृष्टिश्च स्रष्टुर्नारायणत्वे लिङ्गम् । एको ह वै नारायणः (महा.ना.१-१) इत्युपक्रम्य ता इमा आपः इति श्रुतेः । **अर्चते** **वै** **मे** **कमभूत्** इति वै शब्दोऽवधारणे । अर्चनप्रवृत्ताय **मे** – मह्यं **कम्** – जलं अभूदिति स परमात्मा अमन्यतेत्यर्थः । **तदेवार्कस्यार्कत्वम्** इति। यस्माद्धेतोरेवममन्यत, अत एतत्तदेवार्क शब्दितस्य परमात्मनः अर्कशब्दप्रवृत्तौ निमित्तमित्यर्थः । अर्कशब्दितत्त्वं च परमात्मनः अर्को वाजसनिशृङ्गी (स.ना.८५) इति भगवन्नामसहस्रपाठादिति द्रष्टव्यम् । एतत्सर्वं सर्व-व्याख्यानाधिकरणे व्यासार्यै: स्पष्टमुक्तम् । नामनिरुक्तिज्ञानस्य फलमाह – **कं** **ह** **वा** **अस्मै****भवति** इति । **कं** – सुखं, **हः** – प्रसिद्धौ । **वै** शब्दोऽवधारणे । सुखमेवेत्यर्थः । शिष्टं स्पष्टम् ।। १ ।।

**[****चित्याग्निसृष्टि****:]**

**आपो वा अर्कः । तद् यदपां शर आसीत् तन् समहन्यत । सा पृथिव्य-भवत् । तस्यामश्राम्यत् । तस्य श्रान्तस्य तप्तस्य तेजोरसं निरवर्तताग्नि: ॥२॥**

**प्र****.** – अण्डस्य भगवदात्मकभूतपरिणामत्वं वक्तुम् अपां भगवदात्मकत्वमाह –**आपो** **वा** **अर्क** इति । **आप** : – अर्कशब्दित भगवदात्मिका इत्यर्थः । **तद्यदपां** **शर****आसीत्** इति । दध्नोमण्डांश इव भूतान्तरसंसृष्टानामपां यः **शरः** – सारांश आसीत, **तत्** **समहन्यत** – बाह्येन तेजसा पच्यमानं सत् सङ्घातभावमापद्यत । **सा** **पृथिव्यभवत्** -तत इति शेषः । **ततः** – संहन्यमानेभ्यो भूतेभ्यः **सा** **पृथिवी** – अण्डरूपा **पृथिव्यभवत्** ।

ता – आप: तद्धिरण्मयमण्डमभवत् (महो.१-४) इति महोपनिषदैकार्यात् । **तस्यामश्राम्यत्** इति । **तस्यां** – अण्डाकारेण परिणतायां पृथिव्यां सत्यामिति **शेषः** । मृत्युशब्दितः परमात्मा । **अश्राम्यत्** अत्र ‘श्रान्तिशब्द: करणलक्षणया यत्नपरः । अयततेत्यर्थः । **तस्य** **श्रान्तस्य** **तप्तस्य** **तेजोरसो** **निरवर्तताग्निः** इति। **तस्य** -परमात्मन: **श्रान्तस्य****–** कृतयत्नस्य, **तप्तस्य** – सृज्यवर्गपर्यालोचनवतः शरीरात् तेजोरसः । तेजस्सारभूतोऽग्नि: **निरवर्तत** । एवमेव व्यासार्यैरुक्तम् ।। २ ।।

****

**[****चित्याग्नयङ्गेषु** **दृष्टि****:]**

****

**स** **त्रेधात्मानं** **व्याकुरुत** **आदित्यं** **तृतीयं** **वायुं** **तृतीयम्** **।** **स** **एष** **प्राणस्रोधा****विहितः** **।** **तस्य** **प्राची** **दिक्** **शिरोऽसौ** **चासौ** **चेर्मौ** **।** **अथास्य** **प्रतीची** **दिक्****पुच्छमसौ** **चासौ** **च** **सक्थ्यौ** **।** **दक्षिणा** **चोदीची** **च** **पार्श्वे** **।** **द्यौः** **पृष्टमन्त****–****रिक्षमुदरमियमुरः** **।** **स** **एषोऽप्सु** **प्रतिष्ठितः** **।** **यत्र** **क्व** **चैति** **तदेव** **प्रतितिष्ठत्येवं****विद्वान्** **।।** **३** **।।**

**प्र****. –****स** **त्रेधात्मानं** **व्याकुरुत** इति । **सः** – अग्निरात्मानं त्रेधा व्यभजदित्यर्थः । **आदित्यं** **तृतीयं** **वायुं** **तृतीयम्** इति । अग्न्यादित्यवाय्वात्मना त्रेधा विभक्त इत्यर्थः । त्रयाणां मध्ये चित्याग्निः अंशी; वाय्वादित्यावंशाविति भावः । अग्निवाय्वपेक्षया आदित्यस्य तृतीयत्वम् । अग्न्यादित्यापेक्षया वायोस्तृतीयत्वम् । **स** **एष** **प्राणस्रोधा** **विहितः** इति । यः त्रेधा विभक्त: अग्निवाय्वादित्यात्मना – वाय्वादित्यांशको यः एषोग्निः – स एष **प्राण** : – परमात्मेत्यर्थः । तत्र तद्दृष्टिः कर्तव्येति यावत् । **स** **एषोग्निरर्क** इति उत्तरत्राग्नौ अर्कशब्दित परमात्मा ध्यानस्य वक्ष्यमाणत्वात् इति द्रष्टव्यम् । **तस्य** **प्राची** **दिक्** **शिर** इति । **तस्य** – अग्नेः शिर आदौ प्रागादि बुद्धिः कर्तव्येत्यर्थः । शिरसः प्राचीनसम्बन्धित्वात्तत्र तप्टुद्धिः कर्तव्या । एवमुत्तरत्रापि द्रष्टव्यम् । **असौ** **चासौ** **चेर्मौ** इति । ‘ईशान्याग्नेयौ’ । **ईर्मौ** – बाहू । **अथास्य** **प्रतीची** **दिक्पुच्छम्** । पुच्छे प्रतीचित्वबुद्धिः कर्तव्या । तत्सम्बन्धित्वादिति भावः । **असौ** **चासौ** **च** **सक्थ्यौ** इति । वायव्यनैऋत्यौ **सक्थिनी** – ऊरु इति यावत् । सक्थ्याविति छान्दसः प्रयोगः । **दक्षिणा** **चोदीची** **च** **पार्श्वे** । दक्षिणोत्तरपार्श्वे अपि दक्षिणोत्तरदिग्द्वयम् । ‘तद्दिग्वर्तित्वादिति भावः। **द्यौः** इत्यादि । **इयं** – पृथिवीत्यर्थः । शिष्टं स्पष्टम् । **स** **एषोप्सु** **प्रतिष्ठित** इति । **स** **एषः** – अग्निः । अप्सु प्रतिष्ठितत्वं च उक्तरीत्या तन्मूलोत्पत्तिकत्वादिति द्रष्टव्यम् । **यत्र** **क्व** **चैति** **तदेव** **प्रतितिष्ठति****य** **एवं** **विद्वान्** इति । एवं विद्वान् यत्र क्व च – प्रदेशे **एति** – गच्छति । **तदेव** – ‘तत्रैव **प्रतितिष्ठति** – प्रतिष्ठां लभत इत्यर्थः ।। ३ ।।

**[****मृत्युकर्तृकसंवत्सरसृष्टिः****]**

****

**सोऽकामयत** **द्वितीयो** **म** **आत्मा** **जायतेति** **।** **स** **मनसा** **वाचं** **मिथुनँ****समभवदशनाया** **मृत्युः** **।** **तद्यद्रेत** **आसीत्****,****स** **संवत्सरोऽभवत्** **।** **न** **ह** **पुरा** **ततः****संवत्सर** **आस** **।** **तमेतावन्तं** **कालमबिभः****,****यावान्** **संवत्सरः** **।** **तमेतावत****:****कालस्य****परस्तादसृजत** **।** **तं** **जातमभिव्याददात्** **।** **स** **भाणमकरोत्** **सैव** **वागभवत्** **।।** **४** **।।**

**प्र****.** – एवमर्कप्राणशब्दितपरमात्मदृष्टिविशिष्टमश्वमेधाङ्गभूतचित्याग्निमुत्पत्त्यादि-प्रकारोपेतमुपवर्ण्य अश्वमेधाङ्गभूतसंवत्सरकालं मृत्युशब्दितपरमात्मदृष्टिविशिष्टं प्रतिपादयितुमुपक्रमते – **सोऽकामयत** इत्यादिना । **सः** **अशनाया** **मृत्युः** – पूर्वोक्तः सञ्जिहीर्षुः मृत्युशब्दितः परमात्मा पूर्वसृष्टाग्निरूपात्मापेक्षया **द्वितीय** **आत्मा** आत्मान्तरं **मे** जायतामिति सङ्कल्पं कृतवान् । सङ्कल्प्य च त्रयीलक्षणां **वाचं** **मनसा** **मिथुनं** द्वन्द्वभावं **समभवत्** – संभावितवान् । स्रक्ष्यमाणप्रपञ्चपरिज्ञानाय । नामरूपञ्च भूतानां कृत्यानां च प्रपञ्चनम् । वेदशब्देभ्य एवादौ देवादीनां चकार सः ।। (वि.पु.१-५-६४) इति न्यायेन साक्षाद्वा चतुर्मुखशरीरकतया वा त्रयीं पर्यालोचितवान् इत्यर्थः । **तद्यद्रेत****आसीत्स** **संवत्सरो** **भवत्** इति । मनसा त्रयी पर्यालोचनलक्षणसंभोगे **यद्रेत** : – बीजम् । कारणमुत्पन्नं इदमित्थं कर्तव्यमिति निश्चयात्मकम् । तेन **संवत्सरः** – संवत्सरलक्षण-कालशरीरकः संवत्सरो विश्वकर्मा, संवत्सरः प्रजापतिः, प्रजापतिः संवत्सरो महान् कः? इति संवत्सराभिमानितया प्रसिद्धः प्रजापतिः द्वितीय आत्मा अभवदित्यर्थः । यद्यपि संवत्सरकालस्यैवाश्वमेधाङ्गत्वम् न तदभिमानि प्रजापतेः । तथापि तयोरभेदोपचारेण श्रुतिप्रवृत्त्युपपत्तिरिति द्रष्टव्यम् । **न** **ह** **पुरा** **ततस्संवत्सर** **आस** इति । **ततः** . तस्मादिदं इत्यं कर्तव्यमिति निश्चयरूपात् रेतश्शब्दितात् कारणात् **पुरा** – प्रथमतः – सद्य एवेति यावत् । सद्य एव संवत्सररूप आत्मा न बभूव । द्वादशमासपरिमाणस्य संवत्सरस्य सद्यो निष्पत्त्यसम्भवादिति भावः । **तमेतावन्तं** **कालमबिभ** इति । **यावान्****संवत्सरः** – यावता कालेन संवत्सरः पूर्णोऽभवत् । तावन्तं कालं रेतश्शब्दितकारणाकारेण **अबिभः** – भरणं कृतवानित्यर्थः । अबिभ इति “भृञ् भरणे’ (धा.पा.८९८) इति धातोर्लङि रूपम् । **तमेतावत****:****कालस्य** **परस्तादसृजत** इति । एतावत: कालस्य परस्तात् । द्वादशसु मासेषु पूर्णेषु संवत्सररूपं द्वितीयमात्मानम् असृजतेत्यर्थः । **तं** **जातमभिव्याददात्** इति । **जातं****तं** संवत्सरं **अभि** – अभिमुखीकृत्य, **व्याददात्** – विशिष्य पुत्रत्वेन परिजग्राहेत्यर्थः । **स****भाणमकरोत्** इति । **सः** – संवत्सर आत्मा बालस्वभावत्वात् भाणिति शब्दमकरोत् । **सैव****वागभवत्** – भूरादिव्याहतिरूपा वागभवदित्यर्थः ।। ४ ।।

****

**[****संवत्सरकर्तृक** **सर्वसृष्टिः****]**

****

**स** **ऐक्षत****,****यदि** **वा** **इममभिमँस्ये** **कनीयोऽन्नं** **करिष्य** **इति** **।** **स** **तया** **वाचा****तेनात्मना** **इदं** **सर्वमसृजत****,****यदिदं** **किञ्चऋचो** **यजूँषि** **सामानि** **च्छन्दाँसि** **यज्ञान्****प्रजाः** **पशून्** **।** **स** **यद्यदेवासृजत** **तत्तदत्तुमध्रियत** **।** **सर्वं** **वा** **अत्तीति** **तददितेरदि****–****तित्वम्** **।** **सर्वस्यैतस्यात्ता** **भवति****,****सर्वमस्यान्नं** **भवति****,****य** **एवमेतददितेरदितित्वं** **वेद** **।।** **५****।।**

**प्र****. –****स** **ऐक्षत** इत्यादि । यद्यहमिमं संवत्सरं सृष्ट्वा आत्मानं कृतकृत्यतया **अभिमँस्ये** , ततः **अन्नं** **कनीयः** **करिष्ये** – अन्नमल्पीय एव स्यादिति यावत् । अत्तव्यस्य भूयसोऽर्थस्याभावात् इति **सः** मृत्युः **ऐक्षत** – अचिन्तयदित्यर्थः । **स** **तया** इति । **सः** -मृत्युशब्दितः परमात्मा, **तया** **वाचा** संवत्सरनिष्पादितया भूरादिव्याहृतिलक्षणया वाचा, **तेनात्मना** – संवत्सररूपेणात्मना च निमित्तभूतेन, **यदिदं** **किञ्च** तत्सर्वमसृजत इत्यर्थः । स भूरिति व्याहरत् (ते.ब्रा.२-२-४) आदी वेदमयी दिव्या यतस्सर्वाः प्रसूतयः इत्यादिना भूरादिशब्दस्य सृज्यमान प्रपञ्चहेतुत्वगमनात्, संवत्सराख्यकालस्यापि कार्यमात्रहेतुत्वाचा इति भावः । **यदिदं** **किञ्च** इत्येतत्प्रपञ्चयति **ऋचो** **यजूँषि** इत्यादि । **छन्दांसि** – गायत्र्यादीनि शिष्टं स्पष्टम् । ‘ननु त्रय्या’ मिथुनीभूतया कथं ऋगादीनां सृष्टिः, तेषां तदभिन्नत्वादिति चेन्न । कर्मसु विनियुक्तत्वावस्थाविशिष्टतया ऋगादीनामुत्पत्तिसम्भवात् । सर्वप्रत्यक्षगोचरतया वा । **स** **यद्यत्** इति । **सः** – मृत्युः परमात्मा यद्यदेवासृजत – **तत्तत्** सृष्टं सर्वं, **अत्तुं** . संहर्तुं **अध्रियत** – ऐच्छदित्यर्थः । **सर्वं** **वा** **अत्तीति** **तददितेरदितित्वाम्** इति । **अदितेः** . अदितिशब्दवाच्यस्य परमात्मनः सर्वात्तृत्वत्वादेवादितिशब्दप्रवृत्तिनिमित्तात् अदितित्व-मित्यर्थः । नामनिरुक्तज्ञानस्य फलमाह – **सर्वस्य** इति । **अत्ता** **भवति** – अनुभविता भवति । **अन्नं** **भवति** अनुभाव्यं भवति । न चैकस्य भोक्तृत्वोक्तौ तत्प्रतिसम्बन्धिन इतरस्य भोग्यत्वं सिद्धमिति तत्कथनवैयर्थ्यं शङ्कनीयम् । तद्दाढ्यार्थतया तत्प्रपञ्चनरूपत्वेनादोषात् ।। ५ ।।

****

**[****अश्वस्य** **सृष्टिप्रकारं** **अश्वमेधनिर्वचनं** **अश्वमेधे** **आदित्यदृष्टिश्च****]**

****

**सोऽकामयत** **भूयसा** **यज्ञेन** **भूयो** **यजेयेति** **।** **सोऽश्राम्यत्।** **स** **तपोऽतप्यत** **।****तस्य** **श्रान्तस्य** **तप्तस्य** **यशोवीर्यमुदक्रामत्** **।** **प्राणा** **वै** **यशोवीर्यम्** **।** **तत्** **प्राणेषुक्रान्तेषु****शरीरं** **श्वयितुमध्रियत** **।** **तस्य** **शरीर** **एव** **मनः** **आसीत्** **।।** **६** **।।**

**प्र****.** एवमश्वमेधाङ्गभूतयोरग्निसंवत्सरयोः सृष्टिप्रकारादिकं उक्त्वा अश्वस्य सृष्टि प्रकारं, अश्वमेधनिर्वचनं, अश्वमेधे आदित्यदृष्टिं च वक्तुमारभते – **सोऽकामयत** इति । **सः** प्रजापतिशरीरकः परमात्मा **अकामयत** । किमति? **भूयसा** महता **यज्ञेन** परमात्मानं **भूयः** – मुहुर्मुहुः **यजेयेति** । यद्वा – भूयश्शब्दो भूमवाची । **भूमानं** परमात्मानं यजेयेतीत्यर्थः । **सोऽश्राम्यत्** इति महायज्ञसामग्र्यसम्पत्त्या श्रान्त इवाभवत् । **स****तपोऽतप्यत** इति । परमात्मानमुद्दिश्य तपश्चचारेत्यर्थः । **तस्य** **श्रान्तस्य** इति । यशश्च वीर्यं च यशोवीर्यम् । यशोवीर्यशब्दार्थमेवाह – **प्राणा** **वे** **यशोवीर्यम्** इति । यशसो वीर्यस्य च प्राणायत्तत्वात् प्राणा एव यशोवीर्यम् इत्यर्थः । ततश्च **यशोवीर्यमुदक्रामत्** इत्यस्य प्राणा उदक्रामन्नित्यर्थः । **तत्प्राणेषूत्क्रान्तेषु** इति । प्राणेषु उत्क्रन्तेषु सत्सु **तत्** . प्रजापतेश्शरीरं **श्वयितुमध्रियत** – उच्छूनतां गन्तुं प्रवृत्तम् । **तस्य** **शरीर** **एव** **मन** **आसीत्** इति । **तस्य** – प्रजापतेः ‘शरीरान्निर्गतस्यापि तस्मिन्नेव शरीरे मन आसीत् । मया त्यक्तं स्थूलं शरीरमच्छूनं हेयमासीदिति शरीरविषय एव चिन्ता सर्वदा संवृता इत्यर्थः ।।६।।

****

**[****संवत्सरेण** **यज्ञार्थं** **स्वशारीरस्याश्वीकरणम्****]**

****

**सोऽकामयत** **मेध्यं** **म** **इदँ** **स्यात्****,****आत्मन्व्यनेन** **स्यामिति** **।** **ततोऽश्वः****समभवत्** **।** **यदश्वत्** **तन्मेध्यमभूदिति** **।** **तदेवाश्वमेघस्याश्वमेधत्वम्** **।** **एष** **ह** **वा****अश्वमेधं** **वेद****,****य** **एनमेवं** **वेद** **।** **तमनवरुध्यैवामन्यत** **।** **तें** **संवत्सरस्य** **परस्तादात्मन****आलभत।** **पशून्** **देवताभ्यः** **प्रत्यौहत्** **।** **तस्मात्** **सार्वदैवत्यं** **प्रोक्षितं** **प्राजापत्य****–****मालभन्ते।****एष** **वा** **अश्वमेधो** **य** **एष** **तपतिः** **तस्य** **संवत्सर** **आत्मा** **।** **अयमग्निरर्कः****,****तस्येमे** **लोका** **आत्मानः** **।** **तावेतावर्काश्वमेधो** **।** **सो** **पुनरेकैव** **देवता** **भवति** **मुत्युरेव** **।****अप** **पुनर्मृत्युं** **जयति****,****नैनं** **मृत्युराप्नोति****,****मृत्युरस्यात्मा** **भवत्येतासां****देवतानामेको** **भवति** **।।** **७** **।।**

****

**।।** **इति** **तृतीयाध्याये** **द्वितीयं** **ब्राह्मणम्** **।।**

**प्र****. –****सोऽकामयत** इति । एवं चिन्ताविशिष्टः प्रजापति: **मे** – मदीयं **इदं** – शरीरं **मेध्यं** – यज्ञार्हं स्यात् । **अनेन** **च** शरीरेणाहं **आत्मन्वी** – शरीरी स्यामित्येवं **अकामयत** -समकल्पयत् । एवं सङ्कल्प्य पुनरपि सः प्राणस्सन् प्रजापतिः ‘तत्र प्रविष्ट इति भावः । **ततोश्वस्समभवत्** इति । **ततः** – प्रजापतिना पुनरनुप्रविष्टात् स्थूलशरीरात् उपादानभूता-दश्वरूपस्सन् प्रजापतिरुत्पन्न इत्यर्थः । **यदश्वयत्** इत्यादि । **यत्** – यस्मात्कारणात् प्रजापते-श्शरीरमुत्क्रान्तेषु प्राणेषु **अश्वयत्** – उच्छूनं, तत एव मेध्यञ्चाभवत्, तदेव पश्चादश्वरूपं मेध्यमभूत् । तत एवास्याश्वरूपस्य प्रजापतेरश्वमेधत्वम् । अश्वयदित्यश्वः । मेधार्हत्वान् मेधः । यद्यप्यश्वमेधशब्दो यागनाम, तथापि यागद्रव्ययोरभेदोपचारात् तथोक्तिरुपपद्यत इति द्रष्टव्यम् । यागपरत्वेऽपि न दोषः – यज्ञार्थकमेधशब्दस्वारस्यात् इति वदन्ति । **एष****ह** **वा** इत्यादि । **य** **एनम्** – पशु **एवं** यथोक्तनिर्वचनं **वेद** – स एवाश्वमेधवेत्ता, नान्य इत्यर्थः । **तमनवरुध्यैवामन्यत** इति । **तम्** – अश्वरूप पशुं **अनवरुध्य** – अवरोधनमकृत्वा संवत्सरमात्रमुत्सृष्टबन्धनमेव कृत्वा, परमात्मानमनेन यक्ष्य इत्यवमन्यत इत्यर्थः । **तं****संवत्सरस्य** **परस्तादात्मन** **आलभत** **पशून्** **देवताभ्यः** **प्रत्यौहत्** इति । **संवत्सरस्य****परस्तात्** – पूर्णं संवत्सरे ततः परं प्रजापतिः, आत्मने स्वान्तर्यामिणे परमात्मने **तम्** – अश्वं, **आलभत** – अश्वालम्भं कृतवान् । ग्राम्यानारण्यानप्यन्यान् **पशून्** अग्नीन्द्रादिभ्यः **देवताभ्यः** **प्रत्यौहत्** – ‘परि विभज्यालभतेत्यर्थः । **तस्मात्सर्वदैवत्यं** **प्रोक्षितं** **प्राजापत्य****–****मालभन्ते** इति । तस्माद्धेतोरिदानीन्तना अपि यजमानाः सर्वदेवतासमष्टिभूतप्रजापतिरूप परमात्मदेवताकत्वेन ‘सर्वदैवयं प्रोक्षणपर्यग्निकरणादि संस्कृतं प्रजापतिदेवताकमश्वम् आलभन्ते इत्यर्थः ।

**एष** **वा** **अश्वमेधो** **य** **एष** **तपति** इति । तपत आदित्यस्य दृष्टिरश्वमेधे कर्तव्या इत्यर्थः । तत्र युक्तिमाह – **तस्य** **संवत्सर** **आत्मा** **।** **तस्य** – अश्वमेधशब्दितस्य संवत्सर आत्मा । अश्वस्य मेध्यस्य (बृ.उ.३-१-१) इति पूर्वब्राह्मणे उक्तत्वात् संवत्सरात्मकत्वं सिद्धम् । संवत्सरादिकालचक्रप्रवर्तकस्यादित्यस्य संवत्सरात्मकत्वात् संवत्सरात्मके मेध्येऽश्वे संवत्सरात्मकादित्याध्यासो युज्यत इत्यर्थः । **अयमग्निरर्क** इति । **अयं** चित्याग्निः **अर्कः** – पूर्वमर्कशब्दनिर्दिष्टः परमात्मेत्यर्थः । तत्र तदध्यासः कर्तव्य इति यावत् । तत्र युक्तिंं वक्ति – **तस्येमे** **लोका** **आत्मान** इति । **तस्य** अध्यस्यमानस्य परमात्मनः स्वर्गाद्या इमे लोका **आत्मान** : – शरीरभूता इत्यर्थः । द्यौः पृष्ठमन्तरिक्षमुदरम् इत्यादिना चित्याग्नेः सर्वलोकशरीरकत्वस्य प्रतिपादितत्वात् धुलोकादिशरीरके चित्याग्नौ प्रतीके तादृशस्य परमात्मनोऽध्यसनम्, अश्वस्य च ‘संवत्सर आत्म’ इत्युक्तत्वात् तस्मिन् अश्वमेधे संवत्सरात्मकादित्याध्यसनं च युज्यत इति भावः । **तावेतावर्काश्चमेघौ** इति ।

अर्कशब्देन ‘अयमग्निरर्क’ इत्यर्कशब्दितश्चित्याग्निरुच्यते । **तावेतौ** – चित्याग्न्यश्वमेधौ प्रागुक्तेदृशमहिमशालिनावित्यर्थः । **सो** **पुनरेकैव** **देवता** **भवति** इति । उ शब्दोऽव-धारणार्थः । अग्न्यश्वमेधाभ्यामेतादृशदृष्टिविशिष्टाभ्यां प्रीणनीया देवतैकैव भवतीत्यर्थः । सा केत्याशङ्क्याह – **मृत्युरेव** इति । परमात्मैवैत्यर्थः । यद्वा – तावेतावग्न्यश्वमेधौ अप्ययकाले मृत्युशब्दितः परमात्मैवेत्यर्थः । एतादृशानुसन्धानविशिष्टाग्न्यश्वमेधयोः प्रयोजनमाह – अपपुनर्मृत्युं जयति इति । अपमृत्युं जयति इत्यर्थः । **नैनं** **मृत्युराप्नोति** इति । एनं संसारो नाप्नोतीत्यर्थः ।

ननु ब्रह्मज्ञानसाध्यायाः संसारनिवृत्तेः कथं दृष्टिविशिष्टचित्याग्न्यश्वमेध-साध्यत्वमित्यत्राह – **मृत्युरस्यात्मा** **भवति** इति । **मृत्युः** – परमात्मा **अस्य** – अश्वमेधानुष्ठातुः **आत्मा** **भवति** – आत्मत्वेनावगतो भवतीत्यर्थः । नित्यसिद्धस्यात्मत्वस्यासाध्यत्वात् । ततश्चाग्न्यश्वयोर्ब्रह्मात्मकत्वावगमद्वारा संसारनिवृत्तिहेतुत्वमुपपद्यत इति भावः । **एतासां****देवतानाम्** **इति** । अग्नीन्द्रादिसायुज्यकामस्य तदपि भवतीत्यर्थः ।। ७ ।।

**।।** **इति** **तृतीयाध्याय** **द्वितीयब्राह्मण** **प्रकाशिका** **।।**

**तृतीयाध्याये** **तृतीयं** **ब्राह्मणम्**

**उद्गीथं** **ब्राह्मणम्**

**[****मुख्यप्राणदृष्टिविधानाय** **देवासुरस्पर्धाख्यायिका****]**

**द्वया ह प्राजापत्या देवाश्चासुराश्च । ततः कानीयसा एवं देवाः, ज्यायसा असुराः । स एषु लोकेष्वस्पर्धन्त । ते ह देवा ऊचुर्हन्ताऽसुरान् यज्ञ उद्गीथेनात्यया इति ॥१॥**

**प्र****.** – अथ कर्माङ्गभूतोद्गातरि मुख्यप्राणदृष्टिं विधातुमाख्यायिका आह – **द्वया****ह** **वै** **प्राजापत्या** **देवाश्चासुराश्च** इत्यादिना । ह शब्दो वृत्तार्थस्मरणे। प्रजापतेरपत्यानि प्राजापत्याः। ‘दित्यदित्यादित्य (पा.सू.४-१८५) इत्यादिना अपत्यार्थे ण्यप्रत्ययः । **द्वयाः** द्विविधाः द्विप्रकाराः इत्यर्थः । द्वित्रिभ्यां तयस्यायज्वा (पा.सू.५-२-४३) इत्ययच्प्रत्ययः । के ते? **देवाश्चासुराश्च** । **ततः** **कानीयसा** इति । **ततः** तत्र, तेष्वित्यर्थः । देवाः **कानीयसाः** कनीयांसः। स्वार्थे अण् । अल्पीयांस इति यावत् । **ज्यायसाः** ज्यायांसः, भूयांसः । भूयांसोऽसुरा इति श्रुत्यन्तरात् । **त** **एषु** **लोकेष्वस्पर्धन्त** इति । **ते** -देवासुराः **एषु** **लोकेषु** – त्रैलोक्यराज्यनिमित्ते **अस्पर्धन्त** – परस्परविजिगीषां कृतवन्त इत्यर्थः । **ते** **ह** **देवा** **ऊचुः** इत्यादि । हन्त इत्यसुरविजयोपायदर्शनजहर्षे । अत्रोद्गीथशब्द उद्गातृपरः । उत्तरत्र उद्गातुरेवाध्यस्तप्राणभावस्योपास्यताप्रतीतेः । उद्गात्रात्येष्यन्ति इति (बृ.उ.३-३-२) इति उत्तरत्र बहुकृत्व उद्गातृशब्दस्याभ्यसिष्यमाणतया तदनुरोधेन ‘प्रक्रमस्थ उद्गीथशब्दस्य उद्गातृपरत्वस्य वक्तव्यत्वात् । सति बाधके कर्मवाचिशब्दस्य लक्षणया कर्तृपरत्वयोगात् ।। १ ।।

यद्वा उद्गीथशब्दः उद्गातृविशेषणभूतोद्गीथपर इति न लक्षणा । तथा च असुरान् अस्मिन् यज्ञे यज्ञाङ्गभूते उद्गीथेन अध्यस्तप्राणभावेनोद्गानकर्त्रा – यज्ञांगभूतोद्गातरि प्राणदृष्टिरूपोपासनेनेति यावत् । **अत्ययाम** – अतितरेम, जयेम; अन्यथा भूयसामसुराणां अल्पीयोभिः **स्वै** : – दृष्टोपकरणैर्जेतुमशक्यत्वादिति देवा हर्षेणान्योन्यं उक्तवन्त इत्यर्थः ।

**[****गुणोपसंहारपादविचारः****]**

तथा हि गुणोपसंहारपादे अन्यथात्वाधिकरणे (ब्र.सू.अ.३-३-२) – अत्रोद्गीथशब्द: केवलोद्गीथपर इति अन्यथात्वं शब्दादिति चेन्नाविशेषात् (ब्र.सू.३-३-६) इति सूत्रेण पूर्वपक्षं कृत्वा – न वा प्रकरणभेदापरोवरीयस्त्वादिवत् (ब्र.सू.३-३-७) संज्ञातश्चेत्तदुक्तमस्ति तु तदपि (ब्र.सू.३-३-८) व्याप्तेश्च समञ्जसम् (ब्र.सू.३-३-९) इति त्रिभिस्सूत्रै:, अत्रोद्गीथ-शब्दस्योद्गातृगीयमानोद्गीथपरतया कृत्स्नोद्गीथगानकर्तरि मुख्यप्राणदृष्टिरूपाया उद्गीथविद्याया उद्गीथाङ्गभूते प्रणवे मुख्यप्राणदृष्टिरूपा छान्दोग्योपात्त उद्गीथविद्या भिद्यत इति सिद्धान्तितम् । इत्थं हि तत्र भाष्यम् – अस्ति हि उद्गीथविद्या वाजिनां छन्दोगानां च । वाजिनां तावत् – द्वया ह वै प्राजापत्या देवाश्चासुरश्च इत्यारभ्य ते ह देवा ऊचुः हन्तासुरान् यज्ञ उद्गीथेनात्ययाम इत्युद्गीथेनासुरविध्वंसनं प्रतिज्ञाय उद्गीथे वागादिमनःपर्यन्तदृष्टावसुरैरभिभवमुक्त्वा **अथ** **हेममास** **प्राणमूचुः** इत्यादिनोद्गीथे प्राणदृष्ट्या असुरपराभवमुक्त्वा **भवत्यात्मना****परास्य** **द्विषन्** **भ्रातृव्यो** **भवति** **य** **एवं** **वेद** इति शत्रुपराजयफलायोद्गीथे प्राणदृष्टि: विहिता । एवं छन्दोगानामपि देवासुरा ह वै यत्र संयेतिरे (छां.उ.१-२-१) इत्यारभ्य, तद्ध देवा उद्गीथमाजहुरनेनैनानभिभविष्याम (छां.उ.१-२-१) इत्युद्गीथेनासुरपराभवं प्रतिज्ञाय तद्वदेव उद्गीथे वागादिदृष्टौ दोषमभिधाय अथ ह य एवायं मुख्यः प्राणस्तमुद्गीथमुपासाञ्चक्रिरे (छां.उ.१-२-७) इत्यादिनोद्गीथे प्राणदृष्ट्यासुरपराभवमुक्त्वा यथाश्मानमाखणमृत्वा विध्वंसते एवं ह वै स विध्वंसते य एवंविदि पापं कामयते (छां.उ.१-२-८) इति शत्रुपराभवायोद्गीथे प्राणदृष्टिविहिता । वेदना विषयविधिप्रत्ययाश्रवणेपि फलसाधनत्वश्रवणात् वेदनविषयो विधिः कल्प्यते । उद्गीथविद्यायाः क्रत्वर्थत्वेन क्रतुसाद्गुण्यफलकत्वेप्यार्थवादिकमपि फलं तदविरुद्धं ग्राह्यमेवेति देवताधिकरणे (ब्र.सू.अ.१-३-७) प्रतिपादितम् । तत्र संशय्यते, किमत्र विद्यैक्यं उत नेति । किं युक्तम्? विद्यैक्यमिति । कुतः? उभयत्रोद्गीथस्यैव अध्यस्तप्राणभावस्य उपास्यत्वश्रवणात् चोदनाद्यविशेषात् । फलसंयोगस्तावच्छत्रुपरिभवरूपो न विशिष्यते । रूपमप्यध्यस्तप्राणभावोद्गीथाख्योपास्यैक्यादविशिष्टम् । चोदना च विदिधात्वर्थ-गताऽविशिष्टा । आख्या चोद्गीथविद्येत्यविशिष्टा । अत्र सिद्धान्तच्छायया परिचोद्य परिहरति – अन्यथात्वं शब्दादिति चेन्नाविशेषात् इति (ब्र.सू.३-३-६) यदुक्तं विद्यैक्यमिति, तन्नोपपद्यते, रूपभेदात् । रूपान्यथात्वं हि शब्दादेव प्रतीयते । वाजसनेयके हि – अथ हेममासन्यं प्राणमूचुस्त्वं न उद्गायेति तथेति तेभ्य एष प्राण उदगायत् (बृ.उ.३-३-७) इत्युद्गानस्य कर्तरि प्राणदृष्ट्याऽसुरपराभवमुक्त्वा, य एवं वेद इति कर्तर्येव प्राणदृष्टिरेवंशब्दादवगम्यते । छान्दोग्ये – अथ ह य एवायं मुख्यप्राणस्तमुद्गीथमुपासाञ्चक्रिरे (छां.उ. १-२-७) इत्युद्गानस्य कर्मण्येवोद्गीथे प्राणदृष्टिर्विहिता । अत एकत्र कर्तरि प्राणदृष्टिशब्दात् अन्यत्र कर्मणि प्राणदृष्टिशब्दाञ्च रूपान्यथात्वं स्पष्टम् । रूपान्यथात्वे च विधेयभेदे सति केवलचोदनाद्यविशेषाऽकिञ्चित्कर इति विद्याभेद इति चेत् – तन्न। अविशेषात् । अविशेषेण ह्युभयत्रोद्गीथसाधनकः परपरिभवः उपक्रमे प्रतीयते । वाजसनेयके – ते ह देवा ऊचुर्हन्तासुरान् यज्ञ उद्गीथेनात्याम इत्युपक्रमे श्रूयते । छान्दोग्येपि – तद्ध देवा उद्गीथमाजहुरनेनैनानभिभविष्याम (छां.उ.१-२-१) इति । अत उपक्रमाविरोधाय तेभ्य एष प्राण उदगायत् इत्यध्यस्तप्राणभाव उद्गीथः उद्गानकर्मभूत एव पाकादिष्वोदनादिवत् सौकर्यातिशयविवक्षया कर्तृत्वेनोच्यते । अन्यथोपक्रमगत उद्गीथशब्दः कर्तरि लाक्षणिकः स्यात् । अतः विद्यैक्यमिति प्राप्ते प्रचक्ष्महे -न वा प्रकरणभेदात् परोवरीयस्त्वादिवत् (ब्र.सू.३-३-७)। न वेति पक्षं व्यावर्तयति । न चैतदस्ति, यद्विद्यैक्यमिति । कुतः? प्रकरणभेदात् । ओमित्येतदक्षरमुद्गीथमुपासीत’ (छां.उ.१-१-१) इति प्रकृतमुद्गीथावयवभूतं प्रणवं प्रस्तुत्य एतस्य वा अक्षरस्योपव्याख्यानं भवति । देवासुरा ह वै यत्र संयेतिरे इत्यारभ्य अथ य एवायं मुख्यप्राणस्तमुद्गीथमुपासाञ्चक्रिरे इत्युद्गीथावयवभूतप्रणवविषयमुपासनं छन्दोगा अधीयते । वाजसनेयिनस्तु तादृशप्राचीन प्रकरणाभावात् हन्तासुरान्यज्ञ उद्गीथेनात्ययाम इति कृत्स्नमुद्गीथं प्रस्तुत्य अथ हेममासन्यं प्राणमूचुस्त्वं न उद्गाय (बृ.उ.३-३-७) इत्यादिकृत्स्रोद्गीथविषयमधीयते । ततः प्रकरणभेदेन विधेयभेदः – विधेयभेदे च रूपभेद इति न विद्यैक्यम् । किञ्च अथ ह य एवायं मुख्यप्राणस्तमुद्गीथमुपासाञ्चक्रिरे इति पूर्वप्रकृत उद्गीथावयवभूतः प्रणव एवाध्यस्तप्राणभावः छन्दोगानां उपास्यः । वाजिनां तु कृत्स्नस्यैवोद्गीथस्य कर्तोद्गाता प्राणदृष्ट्या उपास्य इति । अथ हेममासन्यं प्राणमूचुस्त्वं न उद्गायेति, तथेति तेभ्य एष प्राण उदगायत् इत्युद्गातरि प्राणाध्यासं निर्दिश्य – य एवं वेद इत्युद्गातेवाध्यस्तप्राणभाव उपास्यो विधीयते । अतश्च रूपभेदः । न च उद्गातर्युपास्ये विहिते उद्गीथेनात्ययाम इत्याख्यायिकोपक्रमविरोधः शङ्कनीयः । उद्गातुरुपासने उद्गीथस्योद्गानकर्मभूतस्यावश्यापेक्षितत्वात् तस्यापि परपरिभवाख्यं फलंप्रति हेतुत्वात् । अतो रूपभेदाद्विद्याभेद इति चोदनाऽविशेषेऽपि न विद्यैक्यम् । परोवरीयस्त्वादिवत् । यथैकस्यामेव शाखायामुद्गीथावयवभूते प्रणवे परमात्मदृष्टिविधानसाम्येऽपि हिरण्मय-पुरुषदृष्टिविधानात् परोवरीयस्त्वादिगुणविशिष्टदृष्टिविधानमर्थान्तरभूतम् । संज्ञातश्चेत्तदुक्तमस्ति तु तदपि (ब्र.सू.३-३-८)। उद्गीथविद्येति संज्ञैक्यात् तत् विद्यैक्तमुक्तं चेत्, तत् . संजैक्यं विधेयभेदेप्यस्त्येव । यथाग्निहोत्रसंज्ञा नित्याग्निहोत्रे कुण्डपायिनामयनाग्निहोत्रे च। यथा चोद्गीथविधेति छान्दोग्यप्रथमप्रपाठकोपात्तासु बह्वीषु विद्यासु । व्याप्तेश्च समञ्जसम् (ब्र.सू.३-३-९) । छान्दोग्ये प्रथमप्रपाठके उत्तरास्वपि विद्यासुद्गीथावयवस्य प्रणवस्य प्रथमप्रस्तुतस्योपास्यत्वेन व्याप्तेश्च तन्मध्यगतस्य तद्ध देवा उद्गीथमाज**ह्नु****:** इत्युद्गीथशब्दस्य प्रणवविषयत्वमेव समञ्जसम् । अवयवे च समुदायशब्दः ‘पटो दग्धः’ इत्यादिषु दृश्यते ।

अतश्चोद्गीथावयवभूतः प्रणव एवोद्गीथशब्दनिर्दिष्ट इति स एव प्राणदृष्ट्या उपास्यः छान्दोग्ये प्रतिपत्तव्यः । वाजसनेयके तु कृत्स्नोद्गीथविषय उद्गीथशब्द इति कृत्स्नोद्गीथस्य कर्तोद्गाता प्राणदृष्ट्या उपास्य इति विद्यानानात्वं सिद्धमिति । अतोऽत्रोद्गीथशब्दः उद्गातृगीयमानोद्गीथपर एव । न तु तद्ध देवा उद्गीथमाजहुरनेनैनानभिभविष्यामः (छां.उ.१-२-१) इति छान्दोग्यगतोद्गीथशब्दात् स्वतन्त्रोद्गीथपर इति द्रष्टव्यम् ।। १ ।।

****

**[****वागादिकं** **प्रति** **वेदोक्तवाक्यानि****]**

****

**ते** **ह** **वाचमूचुस्त्वं** **न** **उद्गायेति** **।** **तथेति** **तेभ्यो** **वागुदगायत्** **।** **यो** **वाचि****भोगस्तं** **देवेभ्य** **आगायत्****,****यत्** **कल्याणं** **वदति** **तदात्मने** **।** **तेऽविदुरनेन** **वै** **न****उद्गात्राऽत्येष्यन्तीति** **।** **तमभिद्रुत्य** **पाप्मनाऽविध्यन्** **।** **स** **यः** **स** **पाप्मा** **यदेवेदमप्रति****–****रूपं** **वदति** **स** **एव** **।** **स** **पाप्मा** **।।** **२** **।।**

**प्र****.-****ते** **ह** **वाचमूचुस्त्वं** **न** **उद्गायति** इति । त्वं न उद्गाता भवति यागभिमानिनीं देवतां प्राथितवन्त इत्यर्थः । तथेति तेभ्यो वागुदगायत् इति । तथेत्यङ्गीकृत्य **तेभ्यः** – देवेभ्यो वागुद्गानं कृतवतीत्यर्थः । दृष्टिविधिप्रकरणत्वा-दसम्भवदर्थकत्वाच्च आवित्यादिमतयश्चांग उपपत्तेः’ (ब्र.सू.४-१-६) इति न्यायेन क्रत्वङ्गभूते उद्गातरि वाग्दृष्टिं कृतवन्त इत्यर्थः । **यो** **वाचि** **भोगस्तं** **देवेभ्य** **आगायद्यत्कल्याणं****वदति** **तदात्मन** **इति** । वाचि निमित्ते **यो** **भोग** : गानादिजन्यो यः सुखानुभवः । **तम्** – भोगं देवेभ्य आगायत् । देवानां भोगमुद्दिश्य **आगायत्** – गानं कृतवती । गानेन देवानां भोगं सम्पादितवतीति यावत् । यत् कल्याणवार्ताभिलपनरूपं वागिन्द्रियकार्यं, तदप्यात्मने ‘वाक्सम्पादितवती’त्यर्थः । **तेऽविदुरनेन** इति । **ते** – असुराः **अविदुः** . ज्ञानवन्त इत्यर्थः । किमिति? **अनेन** – वाग्रूपेणोद्गात्रा **नः** अस्मान् **अत्येष्यन्ति** ज्येष्यन्तीति । **तमभिद्रुत्य** इति । **तं** – उद्गातारं **अभिद्रुत्य** – शीघ्रं प्राप्य **पाप्मना****अविध्यन्** – पापेन संयोजितवन्तः। **स** **य****:****सपाप्मायदेव** इति । **यः** **स** **पाप्मा** तद्वेधनसाधनभूतः, स तु यदेवेदं **अप्रतिरूपं** – अनुचितमशिवानृतपैशुन्यादि वदति, स एव – तद्रूप एव; स पाप्मेत्यर्थः । अयं भावः – वागिन्द्रियमसुराः क्रोधाद्युत्पादनद्वारा परुषातिवादपैशुन्यादिदूषितमकुर्वन्निति । ततश्चासुरबुद्धिकार्या तत्तदिन्द्रियाणां पापप्रवृत्तिरिति भावः ।। २ ।।

**[****वागादीनां** **असुरपराभूतत्वम्****]**

****

**अथ** **ह** **प्राणमूचुस्त्वं** **न** **उद्गायेति** **।** **तथेति** **तेभ्य****:****प्राण** **उदगायत्** **।** **य****:****प्राणे** **भोगस्तं** **देवेभ्य** **आगायत्** **यत्** **कल्याणं** **जिघ्रति** **तदात्मने** **।** **तेऽविदुरनेन****वै** **न** **उद्गात्राऽत्येष्यन्तीति** **।** **तमभिद्रुत्य** **पाप्मनाऽविध्यन्** **।** **स** **यः** **स** **पाप्मा****यदेवेदमप्रतिरूपं** **जिघ्रति** **स** **एव** **।** **स** **पाप्मा** **।।** **३** **।।**

****

**अथ** **ह** **चक्षुरूचुस्त्वं** **न** **उद्गायेति** **।** **तथेति** **तेभ्यश्चक्षुरुदगायत्** **।** **यश्चक्षणि****भोगस्तं** **देवेभ्य** **आगायत्****;****यत्** **कल्याणं** **पश्यति** **तदात्मने** **।** **तेऽविदुरनेन** **वै** **न****उद्गात्राऽत्येष्यन्तीति** **।** **तमभिद्रुत्य** **पाप्मनाऽविध्यन्** **।** **स** **यः** **स** **पाप्मा****यदेवेदमप्रतिरूपं** **पश्यति** **स** **एव** **।** **स** **पाप्मा** **।।** **४** **।।**

****

**अथ** **ह** **श्रोत्रमूचुस्त्वं** **न** **उद्गायेति** **।** **तथेति** **तेभ्यश्श्रोत्रमुदगायत्** **।** **य****:****श्रोत्रे** **भोगस्तं** **देवेभ्य** **आगायत्** **यत्** **कल्याणँ** **शृणोति** **तदात्मने** **।तेऽविदुरनेन****वै** **न** **उद्गात्राऽत्येष्यन्तीति** **।** **तमभिद्रुत्य** **पाप्मनाऽविध्यन्** **।** **स** **यः** **स** **पाप्मा****यदेवेदमप्रतिरूपं** **शृणोति** **स** **एव** **।** **स** **पाप्मा** **।।** **५** **।।**

**प्र.-** अथहप्राणमूचुः इत्यादि । प्राणम् – घ्राणम् । शिष्टं स्पष्टम् ।। ३-५ ।।

**अथ** **ह** **मन** **ऊचुस्त्वं** **न** **उद्गायेति** **।** **तथेति** **तेभ्यो** **मन** **उदगायत्** **।** **यो****मनसि** **भोगस्तं** **देवेभ्य** **आगायत्****;****यत्** **कल्याणं** **सङ्कल्पयति** **तदात्मने** **।** **तेऽविदुरनेन****वै** **न** **उद्गात्राऽत्येष्यन्तीति** **।** **तमभिद्रुत्य** **पाप्मनाऽविध्यन्** **।** **स** **यः** **स** **पाप्मा****यदेवेदमप्रतिरूपैं** **सङ्कल्पयति** **स** **एव** **।** **स** **पाप्मा** **।****एवमु** **खल्वेता** **देवताः** **पाप्मभिरुपासृजन्** **।** **एवमेनाः** **पाप्मनाऽविध्यन्** **।।** **६****।।**

**प्र.-** उक्तमर्थं निगमयति – **एवमु** **खल्वेताः** इति । **उ** शब्दः अवधारणे । एवमेव खलु उक्तया रीत्या **एता** **देवताः** – वागाद्याः उक्ताः अनुक्ताष्टा **पाप्मभिः** – अनृतवदनादिलक्षणैः **उपासृजन्** – ‘उपगतवत्यः’ इत्यर्थः । **एवमेनाः** **पाप्मना** **अविध्यन्** **इति** **।** **एवम्** -उक्तया रीत्या असुराः **एनाः** – वागादिदेवताः । **पाप्मना** **अविध्यन्** – अनृतादिपाप्मना वेधनं कृतवन्तः इत्यर्थः ।। ६ ।।

****

**[****मुख्यप्राणस्य** **असुरपरिभवितृत्वम्****]**

****

**अथ** **हेममासन्यं** **प्राणमूचुस्त्वन्न** **उद्गायेति** **।** **तथेति** **तेभ्य** **एष** **प्राण** **उदगायत्** **।****तेऽविदुरनेन** **वै** **न** **उद्गात्राऽत्येष्यन्तीति** **।** **तमभिद्रुत्य** **पाप्मना****‘****ऽविव्यत्सन्****‘****।** **स****यथाऽश्मानमृत्वा** **लोष्टो** **विध्वँसेत****,****एवँ** **हैव** **विध्वँसमाना** **विष्वञ्चो** **विनेशः** **।** **ततो****देवा** **अभवन्** **पराऽसुराः** **।** **भवत्यात्मना****,****पराऽस्य** **द्विषन्** **पाप्मा** **भ्रातृव्यो** **भवति** **य** **एवं** **वेद** **।।** **७** **॥**

**प्र****.****अथ** **हेममासन्यं** **प्राणम्** इति । **‘****आसन्यं****‘** – मुख्यमित्यर्थः । यद्वा आस्ये भव: आसन्यः । आस्य शब्दस्य । पद्दन्’…. (पा.सू.६-१-६३) इत्यादिना आसन्नादेशः । मुख्यमिति यावत् । तं प्राणं देवाः **ऊचुः** उक्तवन्तः । किमिति? **त्वं** **न** **उद्गायेति** स्पष्टोऽर्थः । **तेभ्य** **एष** **प्राण** **उदगायत्** इति – उद्गातरि मुख्यप्राणदृष्टिं कृतवन्तः इत्यर्थः । तथैव हि व्याख्यातं व्यासार्यै: अन्यथात्वं शब्यात (अ.सू.३-३-६) इत्यधिकरणे । **तेऽविदु****:** इत्यादि । **‘****अवित्सन्** – बेद्धुमैच्छन् । व्यध ताडने (धा.पा.११८२) तस्मात् सीन नेट्। अकित्वान्न सम्प्रसारणम् । शिष्टं स्पष्टम् । **स** **यथा** **अश्मानं** **ऋत्वा** **लोष्टो** **विध्वंसेत** इति । यथा अश्मचूर्णनाय ‘क्षिप्तः **लोष्टः** – पांसुपिण्डः अश्मानम्-पाषाणं **ऋत्वा** प्राप्य **विध्वंसेत** – चूर्णीभवेत् । **सः** दृष्टान्तो यथा, तथा अध्यस्त मुख्यप्राणभावोद्गात्रु-पासनानिष्ठान् देवान् प्राप्य **विध्वंसमाना** : – चूर्णीभवन्तः **विष्वञ्चः** – नानागतयः विनष्टा: अभवन्नित्यर्थः । **ततो** **देवाः** **अभवन्** **पराऽसुराः** इति। ततः **परं** देवाः **देवा** जाता, द्योतमाना अभवन्नित्यर्थः । यद्वा देवाः **अभवन्** – सत्तां अलभन्तेत्यर्थः । विजयिनो अभवन्निति वा अर्थः । असुरास्तु **परा** **अभवन्** – पराभूता अभवन् । **भवत्यात्मना****पराऽस्य** **द्विषन्** **भ्रातृव्यो** **भवति** **य** **एवं** **वेद** इति । यः उद्गातारम् अध्यस्तप्राणभावमुपास्ते, सः **आत्मना** **भवति** – उत्तरो भवतीत्यर्थः । यद्वा, **आत्मना** मनसा समीचीनेन युक्तो भवतीत्यर्थः । **अस्य** **द्विषन्** द्विषश्शतुर्वा (वा.१५२२) वचनमिति कर्मणि षष्टी । एनं प्रति द्वेषं कुर्वन् शत्रुः पाप्मा च पराभूतो भवतीत्यर्थः । भवत्यात्मना परास्य द्विषन् भ्रातृव्यो भवति य एवं वेद इति शत्रुपराजयफलायोद्गीथे प्राणदृष्टिविहिता भाष्यस्योपलक्षणतया पाप्मपराभवस्य, **आत्मना** भवनस्य च फलत्वप्रतिपादनस्य न विरोध इति द्रष्टव्यम् । यद्वा अस्य द्विषन् भ्रातृव्यः आत्मना स्वत एव पराभवति, **पाप्मा** **च** **भवति** निन्दादियुक्तश्च भवतीत्यर्थः ।। ७ ।।

****

**[****मुख्यप्राणस्य** **आङ्गीरस** **नामधेयम्****]**

****

**ते** **होचुः****,****क्व** **नु** **सोऽभूत्****,****यो** **न** **इत्थमसक्तेति** **।** **अयमास्येऽन्तरिति** **।****सोऽयास्य** **आङ्गिरसः** **।** **अङ्गानौं** **हि** **रसः** **।।** **८** **।।**

**प्र****.-****ते** **होचुः** **क** **न** **सोऽभूद्यो** **नः** **इत्थमसक्तेति** इति । ते ह देवाः **ऊचुः** । किमति? **यः** मुख्यप्राणः नः अस्माकम् **इत्थम्** – उक्तरूप शत्रुपराजयम् **असक्तः** . संयोजितवान् । षञ्जे: सिचि व्यत्ययेनात्मनेपदे झलो झलि (पा.सू.८-२-२६) इति सिज्लोपे तस्य ‘छान्दसेन ञित्त्वे सिद्धत्वेन’ ‘अनिदिताम्’ (पा.सू.६-४-२४) इत्यनुनासिकलोपः; कुत्वम् । यः संयोजितवान्, सः **क्व** **नु** कस्मिन् देशे प्रतिष्ठित: **इत्यूचुः** – ‘मन्त्रयाञ्चक्रुः’ इत्यन्वयः । एवं सम्मन्त्र्य ददृशुः, अयमास्येन्तरिति सोऽयास्यः इति अन्तरास्ये अयमिति प्रत्यक्षतो दृष्टो यः प्राणः **सोऽयास्यः** **।** **आङ्गिरसो** **अङ्गानां****रसः** इति । अङ्गानां प्राणो हि रसः, अतः आङ्गिरसः इत्यर्थः ।। ८ ।।

****

**[****मुख्यप्राणस्य** **दूर्नामकत्वम्****]**

****

**सा** **वा** **एषा** **देवता** **दूर्नाम** **।** **दूर** **ह्यस्या** **मृत्युः** **।** **दूरँ** **ह** **वा** **अस्मान्****मृत्युर्भवति** **य** **एवं** **वेद** **।।** **९** **।।**

****

**प्र****.****सा** **वा** **एषा** **देवता** **दूर्नाम** **दूरं** **ह्यस्या** **मृत्युः** इति । **हि** – यस्मात् कारणात् **अस्याः** मुख्यप्राणरूपाया देवतायाः मृत्युः दूरं भवति, तस्मात् प्राणस्य दूर्नामत्वं इत्यर्थः । दूर्नामकत्वेन प्राणविद्यायाः फलमाह – **दूरं** **ह** **वा** इत्यादिना । स्पष्टोऽर्थः ।। ९ ।।

****

**[****मुख्यप्राणेन** **वागादिषु** **आपादित** **दोषबहिष्करणम्****]**

****

**सा** **वा** **एषा** **देवतैतासां** **देवतानां** **पाप्मानं** **मृत्युमपहत्य** **यत्रासां****दिशामन्तस्तद्गमयाञ्चकार** **।** **तदासां** **पाप्मनो** **विन्यदधात्** **।** **तस्मान्न** **जनमियात्****,****नान्तमियात्।** **नेत्** **पाप्मानं** **मृत्युमन्ववायानीति** **।।** **१०** **।।**

**प्र****. –****सा** **वा** **एषा** **देवता** इति । सा उद्गातरि अध्यस्योपासिता **एषा****–** मृत्युदूरत्वेन दूर्नामिका मुख्यप्राणरूपा देवता पूर्वमसुरैः अनृतादिपाप्मभिः संयोजितानां वागादिदेवतानां **मृत्युम्** – मरणादिदुःखहेतुतया मृत्युशब्दितं पाप्मानं **अपहत्य** – वागादि-देवताभ्यः आच्छिद्य, यत्र **आसां** **दिशामन्तः** – सर्वदिगन्तप्रदेशः **तद्गमयाञ्चकार** । दूर्नामत्याद्दूरं मृत्युं निनायेत्यर्थः । **तदासां** **पाप्मनो** **विन्यदधात्** इति । **आसाम्** । वागादिदेवतानां **पाप्मनः** पापानि **तत्** – तेषु दिगन्तदेशेषु **विन्यदधात्** – विशिष्य निधानं कृतवतीत्यर्थः ।

**तस्मातन्न** **जनमियात्** **नान्तमियात्** इति । यस्मात् कारणात् प्रत्यन्तदेशानां वागादिदेवताविनिर्मुक्त अनृतादिलक्षण पापनिधानाश्रयतया म्लेच्छदेशत्वम् ,अत एव तत्र देशे **जनम्** – जननम् – उत्पत्तिमिति यावत् । **अन्तम्** – मरणं च **नेयात्** – न प्राप्नुयात् । तत्र देशे उत्पत्तिमरणे अशोभने इति यावत् । **नेत्** **पाप्मानं** **मृत्युम्****अन्ववायानीति** इति । **नेत्** – नैवेत्यर्थः । पाप्मानं मृत्यु नैव अन्वावायानि नानुगच्छेयमिति भीतस्सन् उत्पत्तिमरणे न प्राप्नुयात् इत्यन्वयः । उत्पत्तिमरणे ‘तादृशदेशे यथा न भवतः, तथा यतेत इति यावत् ।। १० ।।

**[****मुख्यप्राणेन** **वागादीनां** **यथावत्** **रक्षणम्****]**

****

**सा** **वा** **एषा** **देवतैतासां** **देवतानां** **पाप्मानां** **मृत्युमपहत्याथैना** **मृत्युमत्यवहत्** **।।** **११** **।।**

**प्र****. –****सा** **वा** **एषा** **देवतैतासां** **देवतानां** **पाप्मानं** **मृत्युम्** **अपहत्य** **अथ** **एनाः****मृत्युम्** **अत्यवहत्** इति । **सैषा** मुख्यप्राणदेवता । **आसाम्** – वागादिदेवतानां पाप्मानं मृत्युम् **अपहत्य****–** ततः आच्छिद्य **अथ** – तदनन्तरं **एनाः** -वागादिदेवताः मृत्युमतीत्यावहत्, मृत्युमतिक्रान्तं स्वरूपं प्रापयदित्यर्थः ।। ११ ।।

**स** **वै** **वाचमेव** **प्रथमामत्यवहत्****,****सा** **यदा** **मृत्युमत्यमुच्यत****,****सोऽग्निरभवत्** **।****सोऽयमग्निः** **परेण** **मृत्युमतिक्रान्तो** **दीप्यते** **।।** **१२** **।।**

**प्र**.-तदेव प्रपञ्चयति – **स** **वै** **वाचमेव** **प्रथमां** **अत्यवहत्** इत्यादिना । **सः** -प्राणः **प्रथमाम्** – इतरदेवतासु प्रधानभूतां वाचम् **अत्यवहत्** – मृत्युमत्यक्रामयत् इत्यर्थः **सा** – वाक् यदा **मृत्युमत्यमुच्यत** – मृत्योरतिमुक्ताः – अन्यन्तमुक्ता आसीत्, **सोऽग्नि** –**रभवत्** । तदेति शेषः । **सः** इति अग्न्यपेक्षया पुल्लिङ्गनिर्देशः । यद्यपि वागभिमानिनी देवता सर्वदा अग्निरेव – तथापि अपगतदोषतया अग्रनयनादिप्रवृत्तिनिमित्तपौष्कल्यशालितया अग्निरभवत् । अद्य रामस्य रामत्वम् इत्यादिवदिति भावः । तदेवाह – **सोऽयमग्निः****परेण** **मृत्युमतिक्रान्तो** **दीप्यत** इति । एवं मृत्युमतिक्रान्तो अग्निः निरस्तपापरूपमलतया **मृत्युं** **परेण** – मृत्योः परस्तात् **दीप्यत** इत्यर्थः ।। १२ ।।

****

**अथ** **प्राणमत्यवहत्** **।** **स** **यदा** **मृत्युमत्यमुच्यत****,****स** **वायुरभवत्** **।** **सोऽयं****वायुः** **परेण** **मृत्युमतिक्रान्तः** **पवते** **।।** **१३** **।।**

****

**अथ** **चक्षुरत्यवहत्** **।** **तद्** **यदा** **मृत्युमत्यमुच्यत****,****स** **आदित्योऽभवत्** **।****सोऽसावादित्यः** **परेण** **मृत्युमतिक्रान्तः** **तपति** **।।** **१४** **।।**

**प्र. – एवमुत्तरत्रापि द्रष्टव्यम् ।। १३-१४ ।।**

**अथ** **श्रोत्रमत्यवहत्** **।** **तद्यदा** **मृत्युमत्यमुच्यत****,****ता** **दिशोऽभवन्** **।** **ता** **इमा****दिशः** **परेण** **मृत्युमतिक्रान्ताः** **।।** **१५** **।।**

**प्र. -अतिक्रान्ता इति । अत्र भान्तीति शेषः । दिक् शब्दः दिग्देवतापरः ।। १५ ।।**

**अथ** **मनोऽत्यवहत्** **।** **तद्यदा** **मृत्युमत्यमुच्यत****,****स** **चन्द्रमा** **अभवत्** **।****सोऽसौ** **चन्द्रः** **परेण** **मृत्युमतिक्रान्तो** **भाति** **।** **एवँ** **ह** **वा** **एनमेषा** **देवता** **मृत्युमतिवहति****य** **एवं** **वेद** **।।** **१६** **।।**

**प्र. -एवं** **ह** **वा** **एनमेषा** **देवता** **मृत्युम्** **अतिवहति** **य** **एवं** **वेद** इति । **यः** पुमान् वागाद्यभिमानि अग्न्यादिदेवतानां मृत्य्वतिवहनकर्म वेद, तमेनमेषा प्राणदेवता **मृत्युमति****–****वहति** – अतितारयतीत्यर्थः । शिष्टं स्पष्टम् ।। १६ ।।

****

**[****मुख्यप्राणेन** **स्वार्थगृहीतस्य** **अन्नस्य** **वागादिभ्योऽपि** **विभजनम्****]**

****

**अथात्मनेऽन्नाद्यमागायत्** **।** **यद्धि** **किञ्चान्नमद्यते****,****अनेनैव** **तदद्यते** **।** **इह** **प्रतितिष्ठति** **।।** **१७** **।।**

****

**प्र****.****अथात्मने** **अन्नाद्यम्** **आगायत्** इति। यो वाचि भोगस्तम् देवेभ्य आगायत् यत् कल्याणं वदति तदात्मने इति यजमानगामिफलव्यतिरिक्तं कल्याणवदनादिकं यथा वागाद्या देवता आगायन् , तथा प्राणोऽप्यात्मने अन्नाद्यम् **आगायत्** । अन्नमत्तीत्यन्नादः । तस्य भावः अन्नाद्यम् । आदिवृद्ध्यभावः छान्दसः। अथवा अन्नं च तत् आद्यं च अन्नाद्यम् । **आद्यम्** – अदनार्हम् । भक्षणार्हमित्यर्थः । **आगायत्** – गानसामर्थ्येन उपास्थापयत् । संपादितवान् इत्यर्थः। **यद्धि** **किञ्चान्नमद्यते****,****अनेनैव** **तदद्यते** इति । अत्र अनशब्दः प्राणवाची । अद्यमानं सर्वं प्राणेनैव अद्यत इत्यर्थः । **इह** **प्रतितिष्ठति** इति ।**इह** -अन्ने सत्येव प्राणः प्रतिष्ठितो भवतीत्यर्थः । तस्मादन्नस्य प्राणाहारत्वात् अन्नादत्वं सिद्धमिति भावः ।। १७ ।।

****

**ते** **देवा** **अब्रुवन्****,****एतावद्वा** **इदँ** **सर्वं** **यदन्नम्** **।** **तदात्मन** **आगासी****:****।** **अनु****नोऽस्मिन्नन्न** **आभजस्वेति** **।** **ते** **वै** **माऽभिसंविशतेति** **।** **तथेति** **तँ** **समन्तं** **परिण्य****–****विशन्त** **।** **तस्माद्यदनेनान्नमत्ति****,****तेनैतास्तृप्यन्ति** **।** **एवँ** **ह** **वा** **एनँ** **स्वा** **अभिसंविशन्ति****,****भर्ता** **स्वानाँ** **श्रेष्ठः** **पुर** **एता** **भवत्यन्नादोऽधिपतिर्य** **एवं** **वेद** **।** **य** **उ** **हेवंविदँ** **स्वेषु****प्रति** **प्रतिबुभूषति****‘,****न** **हैवालं** **भार्येभ्यो** **भवति** **।** **अथ** **य** **एवैतमनुभवति****,****यो** **वै****तमनु** **भार्यान्** **बुभूर्षति****,****स** **हैवालं** **भार्येभ्यो** **भवति** **।।** **१८****।।**

**प्र****–****ते** **देवा** **अब्रुवन्** इति । वागाद्याः ते देवाः प्राणमब्रुवन् । किमिति? **एतावद्वा** **इदं** **सर्वं** **यदन्नम्****,****तदात्मन** **आगासी****:,****अनुनोऽस्मिन्नन्न** **आभजस्वेति** इति । यदिदमन्नमस्ति, एतावद्वै सर्वमिदम् । **तत्** – तादृशमन्नम् **आत्मने** – स्वार्थमागासीः । वयञ्च अन्नार्थिनः, अन्नं विना स्थातुम् अशक्यत्वात् । तस्मादस्मिन्नन्ने **अनु** – त्वद्भोगानन्तरं **न****:** -अस्मान् **आभजस्व** आङ् ईषदर्थे अन्तर्भावितण्यर्थोऽयं **भजि** :-भाजय, अल्पाल्पभागवतः कुरु इत्यर्थः ।

सः एवमुक्तः प्राणः प्रत्याह –**ते** **वै** **माऽभिसंविशतेति** **।** **ते** **वै** -तादृशा: अन्नार्थिनः यूयं **मा** – माम् **अभि** – अभितः **संविशत** – उपविशत इत्यब्रवीत् । **तथेति****तं** **समन्तं** **परिण्यविशन्त** इति । वागाद्या देवताः तथेति प्रतिश्रुत्य **समन्तात्** – परितः **न्यविशन्त** – निविष्टा इत्यर्थः । भागिनश्च अभवन्निति भावः । **तस्मात्** **यदनेन****अन्नमत्ति** **तेनैताः** **तृप्यन्ति** इति । तस्माद्धेतोः **अनेन****–** प्राणेन सहितस्सन् जीवो यदन्नमत्ति, तेनैवान्नेन वागाद्याः तृप्यन्ति । प्राणे अन्नेन आप्यायिते वागाद्याः प्राणा अन्नेन आप्यायिता भवन्तीत्यर्थः ।।

एतद्वेदनस्य फलमाह- **एवं** **ह** **वा** **एनं** **स्वा** **अभिसंविशन्ति****,****भर्ता** **स्वानाँ****श्रेष्ठः** **पुर** **एता** **भवति** **अन्नादो** **अधिपतिः** **य** **एवं** **वेद** इति । यस्तु **एवं** **वेद** – उपास्ते, **तादृशं** **एनम्** – विद्वांसम्, यथा वागाद्याः प्राणस्य परितो निविष्टाः, **एवं** **स्वा****:** – ज्ञातयः **अभितः** **संविशन्ति** – परितः उपासते । **स्वानाम्** – ज्ञातीनां **भर्ता** – पोषकः श्रेष्ठश्च **पुर****एता** – अग्रेसर: **अन्नादः** अरोगदृढगात्रतया अभिमतान्नभोक्ता अन्येषां अधिपतिश्च भवतीत्यर्थः । **य** **उ** **हैवंविदँ** **स्वेषु** **प्रति** **प्रतिबुभूषति** **न** **हैवालं** **भार्येभ्यो** **भवति** इति ।

**एवं** **विधम्** – एतादृश प्राणविद्यानिष्ठं प्रति **स्वेषु** – ज्ञातिषु **प्रति** – प्रतिभटः, छान्दसस्सुलोपः । **बुभूषति** – भवितुमिच्छति, प्रतिस्पर्धी भवितुं इच्छतीत्यर्थः **प्रतिपत्तिर्बुभूषति** इति पाठेऽपि स एवार्थः । **सः** **भार्येभ्यः** – भर्तव्यभार्यापुत्रादिभ्यः -भार्यापुत्रादिभरणाय इति यावत् । **नालं** **भवति** – पुत्रकळत्रादि भरणेपि असमर्था भवतीत्यर्थः । **अथ** **य** **एवैतम्** **अनुभवति** **यो** **वै** **तमनुभार्यान्** **बुभूर्षति** **स** **एवालं****भार्येभ्यो** **भवति** **।** **अथ** **शब्दः** प्रकृतमपेक्ष्यार्थान्तरपरत्वे । ज्ञातीनां मध्ये य **एतम्** – प्राणविदम् **अनुभवति** – अनुगतो यो वा **एतम्** – प्राणविदम् **अनु** – अनुसृत्य **भार्यान्** – भर्तव्यान् पुत्रकळत्रादीन् **बुभूर्षति** – भर्तुम् इच्छति । भृञः सनि उदोष्ठ्यपूर्वस्य (पा.सू.७-१-१०२) इत्युत्वम् । **स** **एवालं** **भार्येभ्यो** **भवति** – उक्तोऽर्थः ।। १८ ।।

**[****मुख्यप्राणस्य** **अनेकादि** **नामनिर्देशेन** **तन्निर्वचनम्****]**

****

**सोऽयास्य** **आङ्गिरसोऽङ्गानाँ** **हि** **रसः** **।** **प्राणो** **वा** **अङ्गानाँ** **रस****:****।** **प्राणो****हि** **वा** **अङ्गानाँ** **रसः** **।** **तस्मात्** **यस्मात्** **कस्माच्चाङ्गात्** **प्राण** **उत्क्रामति****,****तदैव****तच्छुष्यति** **।** **एष** **हि** **वा** **अङ्गानाँ** **रसः** **।।** **१९** **।।**

**प्र** -पूर्वमुक्तमेव अयास्यत्वम् आङ्गिरसत्वञ्च विद्याभेदभ्रमापनुत्तये पुनराह **सोऽयास्य** इत्यादिना । **सोऽयास्य** **आङ्गिरसोऽङ्गानां** **हि** **रसः** **प्राणो** **वा** **अङ्गानां****रसः** इत्यन्तेन उक्त एवार्थः स्मारितः । पुनस्तमेवार्थ प्रसिद्ध्योपपादयति – **प्राणो** **हि** **वा** इत्यादिना । **हि** – यस्मात् प्राणानाम् अङ्गरसत्वम् , **तस्मात्** **यस्मात्** **कस्माश्चिदङ्गात्** प्राण उत्क्रामति, तदैव तदङ्गं शुष्यति । नीरसत्वादिति भावः ।। १९ ।।

**एष** **उ** **एव** **बृहस्पतिः** **।** **वाग्वै** **बृहती** **।** **तस्या** **एष** **पतिः** **।** **तस्मादु** **बृहस्पतिः** **।।** **२०** **।।**

**प्र****. –****एष** **उ** **एव** **बृहस्पतिः** इति । **उ****:** चार्थे । **बृहस्पतिश्च** **एष** **एवेत्यर्थः** । तत्र हेतुमाह – **वाग्वै****‘****बृहती****‘** इति । बृहत्याख्यच्छन्दसो वाग्रूपत्वादिति भावः । **तस्याः** तादृश्या वाचः **एषः****–** प्राण: **पति****:** रक्षक: इत्यर्थ: । वागादिसत्ताया: तदधीनत्वादिति भावः ।। २० ।।

****

**एष** **उ** **एव** **ब्रह्मणस्पतिः** **।** **वाग्वै** **ब्रह्म** **।** **तस्या** **एष** **पतिः** **ब्रह्मणस्पतिः** **।।** **२१** **।।**

**प्र****. –****एष** **उ** **एव** **ब्रह्मणस्पतिः** **इति** **।** **ब्रह्म** शब्दः वेदपरः । शिष्टं पूर्ववत् ।। २१ ।।

****

**एष** **उ** **एव** **साम** **।** **वाग्वै** **सा** **अमैषः** **।** **सा** **च** **अमश्चेति** **तत्** **साम्नस्सा****–****मत्वम्** **।** **यद्वेव** **समः** **पॢ****षिणा** **समो** **मशकेन** **समो** **नागेन** **समः** **एभिः** **त्रिभिर्लोकै****:****समोऽनेन** **सर्वेण****,****तस्माद्वैव** **साम** **।** **अश्नुते** **साम्नः** **सायुज्यं** **सलोकतां** **जयति****,****य****एवमेतत्** **साम** **वेद** **।।** **२२** **।।**

**प्र****. –****एष** **उ** **एव** **साम** **इति** **।** **एष** **उ** **एव** – वाग्विशिष्टो मुख्यप्राण एव **साम** । सा च अमश्चेति सामशब्दनिर्वचनात् । **सा** इति स्त्रीलिङ्गेन तच्छब्देन वाक् परामृश्यते । अम गतिभाजनशब्देषु (धा.पा.४६५) इति गमनार्थादमतेरः। **अमति****‘** – गच्छति इति **अमः** प्राणः । तदुपपादयति – **वाग्वै** **सा** **अम** **एष** इति – उक्तोऽर्थः । प्रकारान्तरेण सामशब्दनिर्वचनमाह – **यद्वेव** **पॢ****षिणा** इत्यादि । **यद्वेव** – यत् उ एव इति पदच्छेदः । **उ** शब्दः वा अर्थः । यस्मादेव वा **पॢ****षिणा** – पुत्तिका शरीरेण समः, मशकशरीरेण समः, हस्तिशरीरेण समः, समष्टिजीवभूतत्रैलोक्यशरीरकब्रह्मणः **शरीरेणापि** समः, देवमनुष्यादिसर्वप्राणशरीरेणापि समः । यथा घटप्रदीपप्रभा तावन्मात्रव्यापिनी, प्रासाद-प्रदीपप्रभा च प्रासादव्यापिनी, एवं प्राणोऽपि ब्रह्मादिपिपीलिकान्तशरीरेषु तत्तत् शरीरानुरूपव्याप्तिमत्त्वेन समः, **तस्माद्वै** **साम****–** तस्मादेव वा सामेत्यर्थः ।

एतदेव वाक्यमवलम्ब्य मुख्यप्राणस्य विभुत्वं पूर्वपक्षीकृत्य इन्द्रियाणामिव मुख्यप्राणस्यापि उत्क्रान्त्यादि श्रवणात् अणुत्वमिति प्राणपादे अणुश्च (ब्र.सू.२-४-१२) इति सूत्रेण सिद्धान्तितम् ।

एतत् ज्ञानस्य फलमाह – **अश्नुते** **साम्न****:****सायुज्यं** **सलोकतां** **जयति** **य****एवमेतत्** **साम** **वेद** इति । **साम्नः** सामशब्दितस्य प्राणस्य **सायुज्यम्** प्राणदेवतासमानभोगताम् अश्नुते । **सलोकतां** **जयति** – सालोक्यं प्राप्नोति, **य** **एवं** **वेद** सामशब्दनिरुक्तं सर्वदा अनुसन्धत्ते ।। २२ ।।

****

**एष** **उ** **वा** **उद्गीथः** **।** **प्राणो** **वा** **उत्** **।** **प्राणेन** **हीदँ** **सर्वमुत्तब्धम्** **।** **वागेव****गीथा** **उच्च** **गीथा** **चेति** **स** **उद्गीथः** **।।** **२३** **।।**

**प्र****–****एष** **उ** **वा** **उद्गीथः** इति । **एष** **उ** **वा** – एष एव वाक्प्राणसमुदायः’ **उद्गीथः** – उद्गीथाख्यप्राणभक्तिरित्यर्थः । तदुपपादयति – **प्राणो** **वा** **उत्** **।** **प्राणेन****हीदँ** **सर्वम्** इत्यादिना । **उत्तब्धम्** – धृतमित्यर्थः । शिष्टं स्पष्टम् ।। २३ ।।

****

**तद्धापि** **ब्रह्मदत्त****:****चैकितायनेयो** **राजानं** **भक्षयन्** **उवाच****–****अयं** **त्यस्य** **राजा****मूर्धानं** **विपातयतात्****,****यदितो** **अयास्याङ्गिरसो** **अन्येनोदगायदिति** **।** **वाचा** **च** **ह्येव****स** **प्राणेन** **चोदगायदिति** **।।** **२४** **।।**

**प्र****. –****तद्धापि** **ब्रह्मदत्तश्चैकितायनेयो** **राजानं** **भक्षयन्** **उवाच** इति । **तत्** -तत्र, आख्यायिकेति शेषः । ह शब्दः प्रसिद्धी । आख्यायिकाऽपि प्रसिद्धा अस्तीत्यर्थः । **चैकितायनेयः** – ‘चिकितस्य’ अपत्यं चैकिति: ‘अत इब्’ (पा.सू.४-१-९५) तरय गोत्रापत्यं युवा चैकितायन: फक्’ । तस्य अयनादेशः । चैकितायनस्य अपत्यं चैकितायनेयः । चैकितायनेयो ब्रह्मदत्तनामा ऋषिः **राजानम्** – सोमं **भक्षयन्नुवाच** । किमिति? **अयं** **त्यस्य** **राजा** **मूर्धानंविपातयतात्** **।** **अयम्** – भक्ष्यमाणो **राजा** -सोम: **त्यस्य** -अन्यस्य शिरः विपातयतु । ननु किं तेनापराद्धम् इत्याशङ्क्याह . **यदितो** **अयास्य** **आङ्गिरसो** **अन्येन** **उदगायत्** इति । **यत्** – यस्मात् कारणात् **इतः** अस्मात् **अयास्य** **आङ्गिरसः** – मुख्यप्राणात् **अन्येन** – देवतान्तरेण अन्यः **उदगायत्** – उद्गानं कृतवान् । अयास्याङ्गिरसशब्दितमुख्यप्राणवेदनमन्तरेण देवतान्तरदृष्टिं कृत्वा यस्तूद्गायति, तस्य सोमं पिबतो मूर्धा पततु इत्यर्थः । **इति** शब्दो ब्रह्मदत्तवचस्समाप्तौ । **वाचा** **च** **ह्येव** **स** **प्राणेन** **चोदगायत्** **।** **हि** – यस्माद्धेतोः सोमं पिबन् शपथं कृतवान्, तस्मात् ब्रह्मदत्तः अयास्य आङ्गिरस शब्दित वाक् सहित प्राणवेदनमेव कृत्वा उद्गानं कृतवान् इत्यर्थः ।। २४ ।।

**तस्य** **हैतस्य** **साम्नो** **यः** **स्वं** **वेद** **भवति** **हास्य** **स्वम्** **।** **तस्य** **वै** **स्वर** **एव****स्वम्** **।** **तस्मादार्त्विज्यं** **करिष्यन्** **वाचि** **स्वरमिच्छेत्** **।****स** **तया** **वाचा** **स्वरसंपन्नयाऽऽर्त्विज्यं** **कुर्यात्** **।** **तस्माद्यज्ञे** **स्वरवन्तं** **दिदृक्षन्त****एव****;****अथो** **यस्य** **स्वं** **भवति** **।** **भवति** **हास्य** **स्वम्****,****य** **एवमेतत्** **साम्नः** **स्वं** **वेद** **।।** **२५** **।।**

**प्र****–****तस्य** **हैतस्य** **साम्नो** **यः** **स्वं** **वेद** **भवति** **हास्य** **स्वम्** इति । **एतस्य****–** प्रकृतस्य सामशब्दवाच्यस्य **तस्य****–** प्राणस्य यः स्वं वेद, तस्य **स्वम्** – धनं भवति इति प्रथमतः प्रलोभ्य शुश्रूषामुत्पाद्याह – **तस्य** **वै** **स्वर** **एव** **स्वम्** इति । **स्वरः** – कण्ठध्वनिः । **तस्मादाऽऽर्त्विज्यं** **करिष्यन्** **वाचि** **स्वरम्** **इच्छेत्** इति । ऋत्विजः कर्म **आर्त्विज्यम्** – औद्गात्रादिकं करिष्यन् वाचि **स्वरम्** – कण्ठध्वनिम् इच्छेत् । **इच्छेत्** इति पदव्यत्ययः छान्दसः । यथा कण्ठध्वनिर्भवति, तमुपायं मधुपिप्पलीसेवादिलक्षणं कुर्यादित्यर्थः ।**स****तया** इत्यादि स्पष्टम् । **तस्माद्यज्ञे** **स्वरवन्तं** **दिदृक्षन्त** **एव** इति । यस्मात् स्वर एव साम्न: स्वम्, तस्माद्यज्ञे स्वरवन्तमेव स्तोतारं दिदृक्षन्ते । जना इति शेषः । **अथो** **यस्य****स्वम्** **भवति** इति । **यस्य** **स्वम्** – धनमस्तीत्यर्थः । **अथ** शब्दो वाक्यान्तरापक्रमे । अत्यल्पमिदमुच्यते स्वरवन्तं दिदृक्षन्त इति; **यस्य** **स्वम्** – धनमस्ति **तं** **सर्वं** **दिदृक्षन्त** इत्यर्थः । अतः स्वर एव स्वमिति निर्दिष्टस्वरवतो दिदृक्षितत्वं युज्यत इत्यर्थः । सामस्वरे स्वत्ववेदनस्य फलमाह – **भवति** **ह्यस्य** **स्वम्** इत्यादि । स्पष्टोऽर्थः ।। २५ ।।

****

**तस्य** **हैतस्य** **साम्नो** **यस्सुवर्णं** **वेद****,****भवति** **हास्य** **सुवर्णम्** **।** **तस्य** **वै** **स्वर****एव** **सुवर्णम्** **।** **भवति** **हास्य** **सुवर्णम्****,****य** **एवमेतत्** **साम्नः** **सुवर्णं** **वेद** **।।** **२६** **।।**

****

**प्र****–****तस्य** **हैतस्य** **साम्नो****:****यः** **सुवर्णं** **वेद** **भवति** **हास्य** **सुवर्णम्** इति । साम्नः प्रकृतस्य सामशब्दितस्य । अन्यः स्पष्टार्थः । एवं फलप्रदर्शनेन शुश्रूषामुत्पाद्याह – तस्य **वै** **स्वर** **एव** **सुवर्णम्** इति । क्रुष्टप्रथमादिलक्षणसामस्वरविदः स्वर एव **सुवर्णम्** भूषणम् इत्यर्थः । सामस्वरे सुवर्णत्व ज्ञानस्य फलमाह – **भवति** **हास्य** **सुवर्णम्** इत्यादि ।स्पष्टोऽर्थः ।।

****

**तस्य** **हैतस्य** **साम्नो** **यः** **प्रतिष्ठां** **वेद****,****प्रति** **ह** **तिष्ठति** **।** **तस्य** **वै** **वागेव** **प्रतिष्ठा** **।****वाचि** **हि** **खल्वेष** **एतत्प्राण****: ‘****प्रतिष्ठितो** **गीयते** **इत्युहैक****‘****आहुः** **।।** **२७** **।।**

****

**प्र****. –****तस्य** **हैतस्य** **साम्नो** **यः** **प्रतिष्ठां** **वेद** **प्रति** **ह** **तिष्ठति** इति । एवं फल प्रदर्शनेन पूर्ववच्छुश्रूषाम् उत्पाद्याह – **तस्य** **वै** **वागेव** **प्रतिष्ठा** इति । तस्य सामशब्दितस्य प्राणस्येत्यर्थः । कुत इत्यत्राह-वाचि हि खल्वेष एतत्प्राणः प्रतिष्ठितो गीयते **इत्युहैक** **आहुः** **।** **एषः** – मुख्यप्राणो **वाचि** – वागिन्द्रियस्थानभूतजिह्वामूलीय स्थानेषु प्रतिष्ठितस्सन् **एतत्** **साम** **गीयते****–** सामभावमापन्न उद्गीयत इत्येक आहुः ।**उ** शब्दोऽवधारणे । **पूर्वत्र** **इह** **प्रतितिष्ठतीति****–** प्राणस्य अन्नप्रतिष्ठितत्वोक्तेः वाक्छब्दित जिह्वामूलादि प्रतिष्ठितत्वं एकीयमतमिति भावः ।। २७ ।।

****

**[****अभ्यारोहमन्त्रः****]**

****

**अथात****:****पवमानानामेवाभ्यारोहः** **।** **स** **वै** **खलु** **प्रस्तोता** **साम** **प्रस्तौति** **।****स** **यत्र** **प्रस्तुयात्****,****तदैतानि** **जपेत्****–****असतो** **मा** **सद्गमय****,****तमसो** **मा** **ज्योतिर्गमय****मृत्योर्मा** **अमृतं** **गमयेति** **।****स** **यदाहासतो** **मा** **सद्गमयेति****,****मृत्युर्वा** **असत्** **सदमृतं** **मृत्योर्माऽमृतं****गमय** **अमृतं** **मा** **कुर्वित्येवैतदाह** **।** **तमसो** **मा** **ज्योतिर्गमयेति** **।** **मृत्युर्वे** **तमो****ज्योतिरमृतम्** **।** **मृत्योर्माऽमृतं** **गमय** **अमृतं** **मा** **कुर्वित्येवैतदाह** **।** **मृत्योर्माऽमृतं****गमयेति** **।** **नात्र** **तिरोहितमिवास्ति** **।**

**अथ** **यानीतराणि** **स्तोत्राणि** **तेष्वात्मने** **अन्नाद्यमागायेत्** **।** **तस्माद्** **तेषु** **बरं****वृणीतं** **यं** **कामं** **कामयेत्** **तम्** **।** **स** **एष** **एवंविदः** **उद्गाताऽऽत्मने** **वा** **यजमानाय****वा** **यं** **कामं** **कामयते** **तमागायति।****तद्धैतल्लोकजिदेव** **।** **न** **हैवालोक्यताया** **आशास्ति****,****य** **एवमेतत्** **साम** **वेद** **।।** **२८** **।।**

**।।** **इति** **तृतीयाध्याये** **तृतीयं** **ब्राह्मणम्** **।।**

प्र. – एवमुद्गातृप्राणविद्योपदेशानन्तरं एवम्भूत प्राणविदमुद्गातारं प्रति प्रार्थनारूपाणां ब्रह्मलोकाभ्यारोहहेतुतया **अभ्यारोह** शब्दिताना मन्त्राणां प्रयोगकालं मन्त्रार्थञ्च आह – **अथातः** **पवमानानामेव** **अभ्यारोहः** ‘ – इति । बहिष्पवमानामाध्यन्दिनपवमानाऽऽर्भव-पवमानभेदभिन्नानां त्रयाणां पवमानानामेव **अभ्यारोहः** – अध्यारोहमन्त्रः इति संज्ञेति शेषः । नेतरेषाम् आज्यपृष्टादिस्तोत्राणाम् इत्यर्थः । एतेषाम् अभ्यारोहमन्त्राणां जपकालं वक्तुं प्रथमं प्रस्तोतृसंज्ञार्थमाह – **स** **वै** **खलु** **प्रस्तोता** **साम** **प्रस्तौति** । यः साम प्रस्तौति, स एव खलु प्रस्तोतेत्यर्थः । **स** **यत्र** **प्रस्तुयात्** **तदैतानि** **जपेत्** इति । **सः** ‘प्रस्तोता **यत्र****–** यदा प्रस्तौति, तदा **एतानि** – यजूंषि यजमानो जपेदित्यर्थः । यजूंषि पठति – **असतो** **मा** **सद्गमय** **तमसो** **मा** **ज्योतिर्गमय** **मृत्योर्मा** **अमृतं** **गमयेति** इति । एतानि यजूंषि स्वयमेव व्याचष्टे – **स** **यदाह** **असतो** **मा** **सद्गमयेति** **मृत्युर्वा** **असत्सदमृतं****मृत्योर्मा** **अमृतं** **गमय** **अमृतं** **मा** **कुरु** **इत्येवैतदाह** इति । **मा** – मां **असतः** **सद्गमय** मृत्योः अमृतं कुरु । **मृत्योः** – संसारात् उद्धृत्यामृतं कुरु इत्यर्थः । **स** **यदाह** – अनेन मन्त्रेण यत् प्रतिपाद्यमाह, तदमृतं मा कुरु इत्येतदाह इत्यन्वयः । एवमुत्तरत्रापि द्रष्टव्यम् । **मृत्योर्मा****अमृतं** **गमयेति** **नास्ति** **तिरोहितमिव** **अस्ति** इति । तृतीयपर्यायः स्पष्टार्थ इत्यर्थः ।

**अथ** **यानीतराणि** **स्तोत्राणि** **तेष्वात्मने** **अन्नाद्यम्** **आगायेत्** इति । यस्मात् कारणात् त्रिष्वपि पवमानेषु उद्गाता एभिः यजुर्मन्त्रै: यजमानेन स्वगतं फलं याचितः; अत: यजमानगामि फलमुद्दिश्यैव आगायेत् । पवमानत्रयव्यतिरिक्तेषु आज्यादिषु नवसु स्तोत्रेषु **आत्मने** स्वार्थम् अन्नाद्यमुद्दिश्य आगायेत् इत्यर्थः । **तस्माद्** **तेषु** **वरं** **वृणीत****यं** **कामं** **कामयेत्** **तम्** इति । **तस्माद्धेतोः** **तेषु** – पवमानव्यतिरिक्तस्तोत्रेषु **यं** **कामं****कामयेत** – तं वरं वृणीतेत्यर्थः । **स** **एष** **एवंविद** **उद्गाता** इत्यादि । **तमागायति** . तमुद्दिश्य आगायति । आगानेन तं संपादयति इत्यर्थः । **तद्धैतल्लोकजिदेव** इति । **ह** – प्रसिद्धं पूर्वोक्तं **तदेतत्** – प्राणवेदनं **लोकजिदेव****–** ब्रह्मलोकसाधनमेवेत्यर्थ:। **न****हैवालोक्यताया** **आशास्ति****,****य** **एवमेतत्** **साम** **वेद** इति । सामशब्दनिर्दिष्टं प्राणं **एवम्** – अयास्याङ्गिरसत्वादि प्रागुक्त गुणविशिष्टं **यो** **वेद****–** य उपास्ते स: **अलोक्यताया** :- **लोक्यता** लोकार्हता तदभावः **अलोक्यता****–** ब्रह्मलोकार्हत्वाभावतो भीत्या **न****हैवाशास्ति** – नैवाशास्ते । साधनान्तरं नाभिलषति, तस्य कृतार्थत्वादिति भावः ।। २८ ।।

****

**।।** **इति** **तृतीयाध्याये** **तृतीयब्राह्मणप्रकाशिका** **।।**

****

**तृतीयाध्याये** **चतुर्थं** **ब्राह्मणम्**

****

**आत्मब्राह्मणम्**

****

**[****सर्गारम्भे** **आत्मसद्भावः****]**

****

**आत्मैवेदमग्र** **आसीत्** **पुरुषविधः** **।** **सोऽनुवीक्ष्य** **नान्यदात्मनोऽपश्यत्** **।****सोऽहमस्मीत्यग्रे** **व्याहरत्** **।** **ततोऽहन्नामाभवत्** **।** **तस्मादप्येतामन्त्रितो** **ऽहमयमित्येव****अग्रे** **उक्त्वाऽथान्यन्नाम** **प्रब्रूते** **यदस्य** **भवति** **।****स** **यत्** **पूर्वोऽस्मात्** **सर्वस्मात्** **सर्वान्** **पाप्मन****‘****औषत्** **तस्मात्** **पुरुषः।****औषति** **ह** **वै** **स** **तं** **योऽस्मात्** **पूर्वो** **बुभूषति****,****य** **एवं** **वेद** **।।** **१** **।।**

**प्र****.** -अथ नारायण तदुपासन – तत्प्राप्तीनां ‘परमतत्त्वहितपुरुषार्थत्वम् तत्प्रसङ्गात् सनकादियोगीश्वर लक्षणातिसृष्टेः विसृष्ट्यपेक्षया’ अतिशयितत्वं च वक्तुमुपक्रमते **आत्मैवेदमग्र** **आसीत्** **पुरुषविधः** इत्यादिना । **इदं** – जगत्, **अग्रे** – सृष्टेः प्राक् **पुरुषविधः** आत्मैव आसीत् । अस्य वाक्यस्य कारणवाक्यत्वात् **आत्म** शब्दः नारायणपरः । स यो हैतमग्निं ‘वैश्वानरं पुरुषविधं पुरुषेऽन्तः प्रतिष्ठितं वेद’ ‘अन्वयं पुरुषविदः’ (तै.आन-२) इत्यादौ पुरुषविधशब्दस्य भगवति प्रयुक्तत्वाञ्च । पुरुषस्य विधेव विधा यस्य सः **पुरुषविधः** -पुरुषाकारः इत्यर्थः। अस्यात्मनः पुरुषविधत्वं च आनन्दमयत्वं ज्ञापयति, आत्मन आकाश: सम्भूतः (तै.आन-१) इत्युपक्रम्य, अन्योन्तर आत्माऽऽनन्दमयः (तै.आन-५) इत्युक्त्वा तस्य पुरुषविधत्वप्रतिपादनात् इति व्यासार्यै: सर्वव्याख्यानाधिकरणे (श्री.भा.१-४-८) हि उक्तम् ।

**सोऽनुवीक्ष्य** **नान्यदात्मनो** **अपश्यत्** **।** **सः****–** पुरुषः **अनुवीक्ष्य** – अन्वीक्ष्य साक्षत्कुर्वन् **आत्मनोऽन्यम्** – विभक्तं नापश्यत्। सृष्टेः प्राक् तमः परे देव एकी भवति (सुबा.उ.३-२-२) इत्युक्तरीत्या अय:पीताम्बुवत् चिदचित्प्रपञ्चस्य परमात्मना अविभक्त्तत्वात् इति भावः । **सोऽहमस्मीत्यग्रे** **व्याहरत्** **ततोऽहन्नामाभवत्** इति। **अहम्** इति हिरण्यगर्भनाम । अहमभिमानाश्रयव्यष्टिपुरुषाणां प्रथमजत्वात् हिरण्यगर्भस्य ।

उक्तञ्च मोक्षधर्मे भृगुभरद्वाजसंवादे-

_तस्मात्_ _पद्यात्_ _समभवत्_ _ब्रह्मा_ _वेदमयो_ _निधिः_ _।।_

_अहङ्कार_ _इति_ _ख्यातः_ _सर्वभूतात्मभूतकृत्_ _।।_ (म.भा.शां.१७५-१५,१६)

इति तस्मादयमर्थः- **अहमस्मि** – अहङ्कारः स्याम् , चतुर्मुखः स्यामिति सङ्कल्प’वाक्यम् **अग्रे** – ब्रह्मसृष्टिपूर्वकाले व्याजहार’ । ततो **अहन्नामा** – चतुर्मुखः अभवदिति । **तस्मादप्येतर्हि****आमन्त्रितो** **अहमयम्** **इत्येवाग्र** **उक्त्वा** **अथ** **अन्यन्नाम** **प्रब्रूते** **यदस्य** **भवति** इति । यस्माद्धेतोः भगवता प्रथमतश्चतुर्मुखे अहंशब्दः प्रयुक्तः तस्माद्धेतोः एतर्ह्यपि ‘अस्मिन्नपि’ काले केनचित् पुंसा ‘आमन्त्रितोऽयं जनः अहमित्येवाग्रे उक्त्वा **अथ** पश्चात् अस्य यत् पित्रादिकृतं नाम भवति तद्वदतीत्यर्थः ।

**स** **यत्** **पूर्वो** **अस्मात्** **सर्वस्मात्** **सर्वान्** **पाप्मन** **औषत्तस्मात्** **पुरुष****:****इति।****सः** आत्मा यस्मात् कारणात् **अस्मात्** – दृश्यमानात् जगतः सर्वस्मात् पूर्वः, यस्मात् च हेतोः सर्वान् पाप्मन **औषत्** – अदहत् – उष दाहे (धा.पा.६९६) तस्मात् ‘कारणात् पुरुषशब्दवाच्य इत्यर्थः । अत्र **सः** इत्यनेन नाव्यवहितस्यापि अहन्नाम्नो ग्रहणमुचितम्, तस्य “कर्मवश्यस्य स्वयं सर्वपापप्रदाहकत्वाद्यसंभवादिति द्रष्टव्यम् । पूर्वत्वं चात्र कारणत्वम् । ततश्च सर्वकारणत्वे सति सर्वपापप्रदाहकत्वं पुरुषशब्दप्रवृत्तिनिमित्तमिति भाव:।  __

_पुरसंज्ञे_ _शरीरेऽस्मिन्_ _शयनात्_ _पुरुषो_ _हरिः_ _।_

_शकारस्य_ _षकारोऽयं_ _व्यत्ययेन_ _प्रयुज्यते_ _।।_

इति भगवदसाधारणपुरुषशब्देन उपक्रमात् इयम् उपनिषत् नारायणपरेति अवगन्तव्यम्। तवेदनस्य फलमाह – **औषति** **ह** **वै** **स** **तं** **यः** **अस्मात्** **पूर्वो** **बुभूषति** **य** **एवं** **वेद** इति । **य** **एवम्** – पुरुषत्वनिरुक्तिक्रमं **वेद** – निरन्तरम् अनुसन्धत्ते, सः तम् **औषति** – दहति किम् इत्यत्राह – **य****:****अस्मात्** – इति । **पूर्वो** **बुभूषति** – श्रेष्ठो भवितुम् इच्छति । **यः****अस्मात्** – उपासकात् श्रेष्ठो भूयासमिति इच्छति इत्यर्थः। विजिगीषुं तिरस्करोतीति पिण्डितार्थः ।। १ ।।

****

**सोऽबिभेत्** **।** **तस्मादेकाकी** **बिभेति** **।** **स** **हायम्** **ईक्षाञ्चक्रे****–****यन्मदन्य** **न्नास्ति****कस्मान्नु** **बिभेमीति** **।** **तत** **एवास्य** **भयं** **वीयाय** **।** **कस्माद्ध्यभेष्यत्****?****द्वितीयाद्वै** **भयं** **भवति** **।।** **२** **।।**

**प्र****. –****सोऽबिभेत्** इति । **सः** ‘अहन्नामा चतुर्मुखः **अबिभेत्** – आत्मन एकाकि तां दृष्ट्वा अस्थानभयाविष्टः अभवदित्यर्थः। अत्र **सः** इति न परमप्रकृतस्य परमात्मनः परामर्शः सम्भवति, तस्य ‘अपहतपाप्मत्वेन भयसम्बन्धाभावादिति द्रष्टव्यम् । **तस्मादेकाकी****बिभेति** इति । अत एव हि लोके ‘अद्यतनोपि’ असहायो बिभेति इत्यर्थः। **स** **हायमी****–****क्षाञ्चक्रे** इति । ह शब्द: वृत्तार्थस्मरणे । **सः** -अयं चतुर्मुखः एवम् **ईक्षाञ्चक्रे** – इत्थम् अचिन्तयत् इत्यर्थः । किमिति? **यन्मदन्यन्नास्ति** **कस्मान्नु** **बिभेमीति** इति। **यत्** यस्माद्धेतोः **मत्** – मत्तः **अन्यत्** – मत्प्रतिद्वन्द्वि वस्त्विह नास्ति, कुतोऽहं बिभेमीति । लोके हि प्रतिद्वन्द्विसत्वे असहायत्वं भयहेतुः । तदभावे असहायत्वं न भयहेतुरिति भाव:। **तत** **एवास्य** **भयं** **वीयाय** इति । **तत** **एव** – विवेकरूपात् ‘ज्ञानादस्य हिरण्यगर्भस्य भयं **वीयाय** – वीतमीत्यर्थः । उक्तमर्थम् श्रुतिः स्वयमेव अनुमोदते – **कस्माद्ध्यभेष्यत्****द्वितीयाद्वै** **भयं** **भवतीति** । द्वितीयस्य प्रतिद्वन्द्विन एव भयहेतुत्वम्, अतः तस्यैव अभावे कुतो भयं प्राप्स्यतीति भावः । हिरण्यगर्भस्यापि शरीरपरिग्रहानन्तरमेव भयोत्पते शरीरित्वम् कष्टमिति भावः।

अत्र अद्वैतसाक्षात्कारात् भयं निवृत्तमिति नार्थः । तथा सति आत्मरतेः तस्योत्तरत्र नैव रेमे इत्यादिना अरतिरिरंसा प्रतिपादनविरोधात् । प्रारब्धवशात् अरतिरिरंसानुवृत्तौ भयमपि तद्वशात् कुतो नानुवर्ततेत्यास्तां तावत् ।। २ ।।

****

**[****स्त्रीपुरुषरूपेण** **आविर्भूय** **मनुष्यादिसृष्टिः****]**

****

**स** **वै** **नैव** **रेमे** **।** **तस्मादेकाकी** **न** **रमते** **।** **स** **द्वितीयमैच्छत्** **।** **स****हैतावानास****,****यथा** **स्त्रीपुमांसौ** **संपरिष्वक्तौ** **।** **स** **इममेवात्मानं** **द्वेधा** **अपातयत्** **।****ततः** **पतिश्च** **पत्नी** **च** **अभवताम्** **।** **तस्मादिदम्** **अर्धबृगलमिव** **स्व** **इति** **ह** **स्माह****याज्ञवल्क्यः** **।** **तस्मादयमेकांश****:’****स्त्रिया** **पूर्यत** **एव** **।** **ताँ** **समभवत्** **।** **ततो** **मनुष्या** **अजायन्त** **।।** **३** **।।**

**प्र****.-****स** **वै** **नेव** **रेमे** इत्यादि । **सः** – चतुर्मुखः **नैव** **रेमे** । इष्टार्थसंयोगजा प्रीतिः रतिः । तां न लब्धवान् इत्यर्थः । **तस्मादेकाकी** **न** **रमते** इति । यस्मादेकाकिन: चतुर्मुखस्य न रतिः अत एव अद्यापि असहायस्य रतिः नोपलभ्यत इत्यर्थः। **स** **द्वितीयमैच्छत्** इति । **स****:** प्रजापतिः **द्वितीयं** रन्तुमैच्छत् इत्यर्थः । **स** **हैतावानास** **यथा** **स्त्रीपुंसौ** **संपरिष्वक्तौ** इति । **ह** शब्दः वृत्तार्थस्मरणे । **यथा** लोके **स्त्रीपुंसौ** रत्यर्थ **संपरिष्वक्तौ** यत्परिमा**णो** स्याताम् , तत् परिमाणो विवृद्धौ बभूवेत्यर्थः । **स** **इममेवात्मानं** **द्वेधा** **अपातयत्** इति । **सः** प्रजापतिः **इमम्** – विवृद्धम् **आत्मानं** – शरीरं द्वेधा अपातयत् । ततः पतनादेव पतिपत्नी-शब्दवाच्यौ दम्पती अभवतामित्यर्थः । उक्तञ्च श्रीविष्णुपुराणे –  _ब्राह्मणोऽभून्महान्_ _क्रोधः_ _त्रैलोक्यदहनक्षमः।_ _(__वि_ _.__पु_ _.__१_ _–_ _७_ _–_ _१_ _)__भ्रूकुटीकुटिलात्_ _तस्य_ _ललाटात्_ _क्रोधदीपितात्_ _।_ _समुत्पन्नस्तदा_ _रुद्रो_ _मध्याह्नार्कसमप्रभः।।_ _अर्धनारीनरवपुः_ _प्रचण्डोऽतिशरीरवान्_ _।_ _विभजाऽऽत्मानमित्युक्त्वा_ _तं_ _ब्रह्मान्तर्दधे_ _ततः_ _।।_ _तथोक्तोऽसौ_ _द्विधास्त्रीत्वं_ _पुरुषत्वं_ _तथाकरोत्_ _।।_ _(__वि_ _.__पु_ _.__१_ _.__७_ _–_ _११_ _,__१२_ _.__१४_ _)__इति_ _।_

श्रीभागवते च –

_कस्य_ _रूपमभूद्द्वेधा_ _यत्_ _कायमभिचक्षते_ _।_

_ताभ्यां_ _रूपविभागाभ्यां_ _मिथुनं_ _समपद्यत_ _।।_ _(__भाग_ _.__३_ _–_ _१२_ _–_ _५२_ _)__इति।_

**तस्मादिदम्** **अर्धबृगलमिव** **स्व** **इति** **ह** **स्माह** **याज्ञवल्क्यः** इति । तस्माद्धेतोः **इदं** शरीरं **स्वः** स्वस्य आत्मन इति यावत् । विभक्तिव्यत्ययः छान्दसः । विवाहात् प्राक् **अर्धबृगलमिव** – अर्धविदळमिव इति ह याज्ञवल्क्य **आह** **स्म** उक्तवान् । **तस्मादयमेकांश****:****स्त्रिया** **पूर्यत** **एव** इति । यस्मात् विवाहात् प्राक् अर्धविदळम् तस्मात् **एकांश** : पुरुषशरीरार्धभागः विवाहे सति स्त्रिया पूर्यते । **अर्धो** **वा** **एष** **आत्मनो** **यत्****पत्नी** इति श्रुतेरित्यर्थः। आकाश: स्त्रिया पूर्यत इति पाठेऽपि **आकाश** : पूरणीयावकाशः इत्यर्थः । **तां** **समभवत्** इति । **ताम्** शतरूपाख्यां आत्मनो दुहितरं स प्रजापतिः **समभवत्** – मैथुन्यम् उपगतवान् । **ततः** – तस्मात् सङ्गमात् मनुष्या उत्पन्ना इत्यर्थः ।

उक्तञ्च विष्णुपुराणे –  _शतरूपाश्च_ _तां_ _नारी_ _तपोनिर्धूतकल्मषाम्_ _।_

_स्वायम्भुवो_ _मनुर्देव_ _:__पत्नीत्वे_ _जगृहे_ _प्रभुः_ _।।_ (वि.पु.१.७.१७) इति ।। ३ ।।

****

**सो** **हेयमीक्षाञ्चक्रे****–****कथन्नु** **मा** **आत्मन** **एव** **जनयित्वा** **सम्भवति****?****हन्त****तिरोऽसानीति** **।** **सा** **गौरभवत्****,****ऋषभ** **इतरः** **।** **तां** **समेवाभवत्** **।** **ततो** **गावोऽजायन्त** **।****वडबेतराऽभवत्****,****अश्ववृष** **इतरः** **।** **गर्दभीतरा****,****गर्दभ** **इतरः** **।** **ताँ** **समेवाभवत्** **।** **तत****एकशफमजायत** **।** **अजेतराऽभवत्** **बस्त** **इतरः** **अविरितरा****,****मेष** **इतरः** **।** **तां** **तां****समेवाभवत्****‘****।** **ततोऽजावयोऽजायन्त** **।** **एवमेव** **यदिदं** **किञ्च** **मिथुनमापिपीलिकाभ्यः****तत्** **सर्वमसृजत** **।।** **४** **॥**

**प्र****. –****सो** **हेयमीक्षाञ्चक्रे** इति । **सा** **उ** **ह** **इयम्** इति पदच्छेदः । ‘**सेयं** ह – प्रसिद्धा शतरूपा’ कन्या **ईक्षाञ्चक्रे** – इत्थम् अचिन्तयत् इत्यर्थः । चिन्ताप्रकारमेवाह – **कथन्नु****मा** **आत्मन** **एव** **जनयित्वा** **सम्भवति** इति । **नु** इति वितर्के **कथंनु** – कथं वा **मा** – मां **आत्मन** **एव** उत्पाद्य **सम्भवति** – उपगच्छति। इति वितर्क्य, ततः तत्रोपायं निश्चित्याह – **हन्त** **तिरोसानीति** **।** **हन्त** इत्युपायदर्शनजहर्षे । **तिरोसानि** – जात्यन्तरेण तिरोहिता भवानि इति निश्चितवतीत्यर्थः । इति ईक्षित्वा **सा** शतरूपा **गौरभवत्** । **वृषभ** **इतरः** इति । **इतर** : मनुः **वृषभः** – ‘पुंगवः अभूत् । **ताम्** – गोरूपां शतरूपां **समेवाभवत्** – समभवदेव । पुनरपि मैथुन्यम् उपगतवान् इत्यर्थः। **ततो** **गावो****अजायन्त** इति । स्पष्टोऽर्थः । **वडबेतरा** **अभवत्** इति । **इतरा** -शतरूपा **वडबा****–** अश्वा अभवत् । **अश्ववृष** **इतरः** । **इतरस्तु** – मनुः **अश्ववृष** : – पुमश्वो अभवदत्यर्थः । **वृषः** वृष सेचने (धा.पा.७०६) रेतस्सेक्तेत्यर्थः । **तत** **एकशफमजायत** इति। अश्वाश्वतरगर्दभादयः अजायन्त इत्यर्थः । इतरत् स्पष्टम् । **अजेतरा** **अभवत्** **वस्त** **इतरः** इत्यादि । **बस्त** : – छागः। **तां** **तां** **समेवाभवत्** इति । [तां तां इति वीप्सा] **ताम्** – अजां **ताम्** – अविञ्च समभवदेव इत्यर्थः । इतरस्य स्पष्टोऽर्थः।। ४ ।।

****

**सोऽवैदहं** **वाव** **सृष्टिरस्मि****,****अहं** **हीदं** **सर्वम्** **असृक्षीति** **।** **ततः** **सृष्टिरभवत्** **।****सृष्ट्यां** **हास्येतस्यां** **भवति****,****य** **एवं** **वेद** **।।** **५** **।।**

**प्र****. –****सोऽवैदहं** **वाव** **सृष्टिरस्मि** **अहं** **हीदं** **सर्वं** **असृक्षीति** इति । **हि** -‘यस्मात् अहं इदं सर्वं जगत् **असृक्षि** – सृष्टवानस्मि । तस्मात् **अहं** **वाव** अहमेव सृष्टिः। सृज्यते इति सृष्टि: जगदुच्यते। **अहमेव** **सृष्टिरिति** – मत्सृष्टमिदं जगदहमेवेति **सः** प्रजापतिः **अवैत्** – ज्ञातवान् इत्यर्थः । **ततः** **सृष्टिरभवत्** इति । यस्माद्धेतोः प्रजापतिः अहमेव सृष्टिरिति अभेदोपचारेण ‘स्वस्मिन् सृष्टिशब्द’ प्रायुंक्त, ततः स सृष्टिनामा अभवदित्यर्थः । **सृष्ट्यां** **हास्यैतस्यां** **भवति****,****य** **एवं** **वेद** इति । **य** **एवम्** – सृष्टिनिरुक्तिं **वेद** , सः **अस्य** प्रजापतेः एतस्यां सृष्टौ ब्रह्मसृष्टौ ह प्रसिद्धः मुख्यो भवतीत्यर्थ: ।। ५ ।।

****

**[****अग्न्यादिदेवता** **सृष्टिरूपविसृष्टि****:]**

****

**अथेत्यभ्यमन्यत्** **स** **मुखाच्च** **योनेर्हस्ताभ्याञ्चाग्निमसृजत** **।** **तस्मात्** **एतदुभय****–****मलोमकमन्तरत****:****।** **अलोमका** **हि** **योनिरन्तरतः** **।** **तद्** **यदिदमाहुरमुं** **यजामुं****यजेत्येकैकं** **देवम्****,****एतस्यैव** **सा** **विसृष्टिः** **।** **एष** **उ** **होव** **सर्वे** **देवाः** **।****अथ** **यत्** **किञ्चेदमार्द्रम्** **तद्** **रेतसोऽसृजत** **।** **तदु** **सोमः** **।** **एतावद्वा** **इदं** **सर्वम्****,****अन्नच्चेवान्नादश्च** **।** **सोम** **एव** **अन्नमग्निरन्नादः** **।****सैषा** **ब्रह्मणोऽतिसृष्टिः** **यच्छ्रेयसो** **देवानसृजत** **।** **अथ** **यन्मर्त्यस्सन्** **अमृतान****–****सृजत****,****तस्मादतिसृष्टिः** **।** **अतिसृष्ट्यां** **हास्यैतस्यां** **भवति****,****य** **एवं** **वेद** **।।****६****।।**

**प्र****.-****अर्थत्यभ्यमन्यत्** इति । **सः** – चतुर्मुखः **अथ** इति मङ्गलशब्दोच्चारण पूर्वकम् अभ्यमन्यत्। एवं **मुखाच्च** **हस्ताभ्याञ्च** मन्थनं कृत्वा **योनेः** कारणभूतात् मुखात् हस्ताभ्याञ्च अग्निमसृजत इत्यर्थः । **तस्मादेतदुभयम्** **अलोमकम्** **अन्तरतः** इति **एतदुभयम्** – फूत्कारनिर्मन्थनसाधनमुखहस्तात्मकमुभयं **तस्मात्** – अग्रेर्योनित्वात् **अन्तरतः** – मध्ये **अलोमकम्** – लोमशून्यमित्यर्थः । अग्नियोनित्वात् मुखस्य हस्तयोः अन्तरतः लोमशून्यत्वसिद्ध्यर्थं योनेरन्तरतो निर्लोमकत्वप्रसिद्धिं दर्शयति – **अलोमका****हि** **योनिरन्तरतः** इति । स्पष्टोऽर्थः । **तद्यदिदमाहुरमुं** **यजामुं** **यजेत** इति । **तत्** – तस्माद्धेतोः यज्ञे याज्ञिका: अमुं यज अमुं यजेति यदिदं वचनम् एकैकं **देवम्** – इन्द्रादि-लक्षणं निर्दिश्याहुः, **सा** – तद्वचननिर्दिष्ट इन्द्रादिदेवविषयिणी सर्वा **विसृष्टिः** विविधसृष्टिः **एतस्य** – प्रजापतेरेव । अग्निद्वारा सर्वदेवतासृष्टिरपि प्रजापतिकर्तृकैवेत्यर्थः । सर्वस्य यष्टव्यदेवजातस्य अग्न्यधीनसत्ताकत्वादिति भावः । **एष** **ह्येव** इति । अत एत तत्सृष्टत्वादेव सर्वे देवाः **एष** **उ** **ह्येव** – ‘एष प्रजापतिरेव’। कार्यकारणयोः अभेदोपचारात् तथोक्तिः। **अथ** **यत्किञ्चेवम्** **आर्द्रम्** इति । **अथ** इति वाक्यान्तरोपक्रमे । यत्किञ्चेदं कार्यम् **आर्द्रम्** – द्रवरूपं दृश्यते,. **तद्रेतसो** **असृजत** ‘तद्रेतसा’ प्रजापतिः असृजतेत्यर्थः। शिश्नाद्रेतो रेतस आपः …इति श्रुतेः । **तदुसोम** इति । **उ****:** अवधारणे । **तदु** – तद्द्र्व-द्रव्यमेव **सोमः** सोमरसः । **एतावद्वा** **इदम्** इति । **इदम्** **सर्वम्** – कार्यजातम् **एतावद्वै** -एतावदेव । किं तत् ? **अन्नं** **चैव** **अन्नादश्च** – अन्नान्नादात्मकम् इत्यर्थः। सर्वस्य जगतः अन्नान्नादात्मकत्वे अग्नीषोमात्मकत्वम् आयातमित्याह – सोम एवान्नम् अग्निरन्नादः इति । सोमस्य ‘भक्ष्यमाणत्वात् अन्नत्वम्, अग्ने: ताद्दाहकतया अन्नादत्वम् । अतो जगत् अग्निषोमात्मकमिति भावः।

**सैषा** **ब्रह्मणोऽतिसृष्टिर्यच्छ्रेयसो** **देवान्** **असृजत** इति । **यत्** – यस्मात् **श्रेयसः** – श्रेष्ठान् ऊर्ध्वरेतसः सनकसनन्दनादीन् **देवान्** **असृजत****,****सैषा** **ब्रह्मणो****अतिसृष्टिः** – अतिशयिता सृष्टिः **अतिसृष्टिः** । कथम् अतिशयितसृष्टित्वम् इत्यत आह **अथ** **यन्मर्त्यस्सन्** **अमृतान्****–****असृजत****,****तस्मादति** **सृष्टिः** इति । अथ **यत्** यस्मात् प्रजापतिः स्वयम् **मर्त्यस्सन्** – मरणधर्मा सन् **अमृतान्** मुक्तियोग्यान् ज्ञानवैराग्यादिसम्पन्नान् मुमुक्षून् सनकसनन्दनादीन् **असृजत** , तस्मात् सा अतिसृष्टिः इत्यर्थः । **अतिसृष्ट्यां** हास्यैतस्यां भवति इति । **य** **एवं** **वेद** – य एवं प्रकारेण ज्ञानवान्, स एतस्यां **अस्य****–** ‘चतुर्मुखस्य अतिसृष्टौ’ **ह** प्रसिद्धः मुख्यो भवतीत्यर्थः । ज्ञानवैराग्यमुमुक्षासम्पन्नो भवतीति यावत् ।। ६ ।।

**[****अव्याकृतरूपेण** **आदौ** **स्थितिः****]**

**  
****तद्धेदं** **तर्ह्यव्याकृतमासीत्** **।** **तन्नामरूपाभ्यामेव** **व्याक्रियत** **असौनामाऽयमिदंरूप****इति** **।** **तदिदमप्येतर्हि** **नामरूपाभ्यामेव** **व्याक्रियते** **असौनामायमिदंरूप** **इति** **।****स** **एष** **इह** **प्रविष्ट** **आनखाग्रेभ्यः****,****यथा** **क्षुरः** **क्षुरधाने** **अवहितः** **स्यात्****,  
****विश्वम्भरो** **वा** **विश्वम्भरकुलाये** **।** **तं** **न** **पश्यति****‘****अकृत्स्नो** **हि** **सः** **।****प्राणन्नेव** **प्राणो** **नाम** **भवति****,****वदन्** **वाक्****,****पश्यंचक्षुः****,****शृण्वन्** **श्रेत्रम्****,****मन्वानो** **मनः** **।** **तान्यस्यैतानि** **कर्मनामान्येव** **।****स** **योऽत** **एकैकमुपास्ते****,****न** **स** **वेद** **।** **अकृत्स्नो** **ह्येषोऽत** **एकैकेन** **भवति।****आत्मेत्येव** **उपासीत** **।** **अत्र** **ह्येते** **सर्व** **एकं** **भवन्ति** **।****तदेतत्** **पदनीयमस्य** **सर्वस्य****,****यदयमात्मा** **।** **अनेन** **ह्येतत्** **सर्वं** **वेद।** **यथा****ह** **वै** **पदेनानुविन्देत्** **एवम्** **।** **कीर्तिं** **श्लोकं****,****विन्दते****,****य** **एवं** **वेद** **।।** **७** **।।**

**  
****प्र****. –****ननु** आत्मैवेदमग्र आसीत् **इत्ययुक्तम्** , **यदिदं** **किञ्च** मिथुनमापिपीलिकाभ्यः तत्सर्वम् असृजत इति सृष्टतया निर्दिष्टस्य मिथुनादिरूपस्य प्रपञ्चस्य इदंशब्दनिर्दिष्टस्य आत्मभिन्नत्वेन आत्मैवेदमग्र आसीत् इति वक्तुमयुक्तत्वात् इत्याशङ्क्य इदमादि-  
नामरूपभाक्त्वात् इदंशब्दवाच्यमपि तच्छरीरं ब्रह्मैव । तस्य च ‘आत्मैवेदमग्र आसीत्’ इत्यात्मशब्दवाच्य सूक्ष्मचिदचिद्विशिष्टब्रह्माभेद उपपद्यत इत्येतत् तदर्थोऽत्र सन्दर्भ आरभ्यते-**तद्धेदं** **तर्ह्यव्याकृतमासीत्तन्नामरूपाभ्यामेव** **व्याक्रियत** इति । **ह** शब्दो वृत्तार्थस्मरणे **तदिदम्** – मिथुनादिलक्षणं जगत् **तर्हि** तदासृष्टेः प्राक् **अव्याकृतमासीत्** – अव्यक्तमासीत्, अव्यक्तशरीरकं ब्रह्मासीत् इत्यर्थः; नामरूपाभ्यां न व्याकृतमिति व्युत्पत्या अव्याकृतशब्दस्य अव्यक्तवचनत्वात् । अव्यक्तत्वञ्च नामरूपविशिष्टतया अनभिव्यक्तत्वम् । **अव्याकृत** शब्दस्य तच्छरीरकब्रह्मपरत्वे युक्तिः समनन्तरमेव स्पष्टयिष्यते। **तदेव** अव्याकृतशरीरं ब्रह्मैव-**नामरूपाभ्याम्** इति इत्थंभावे तृतीया – **नामरूपवत्तया** **व्याक्रियत** – व्याकृतमासीत् । **व्याङ्भ्याम्** उपसर्गाभ्याम्, विविच्य **समन्तात्कृतमासीत्** इत्यर्थः । तदेव दर्शयति **असौनामायमिदंरूप** इति । **असौ** **नामा** देवमनुष्यादिनामा, **इदंरूप** : – करचरणादिरूपवान् इत्येवं **अयम्** – पूर्वोक्त आत्मैव व्याक्रियतेत्यर्थः । **तदिदमप्येतर्हि** **नामरूपाभ्यामेव****व्याक्रियते** **असौनामाऽयमिदंरूप** **इति** इति । अनेन वाक्येन सृषट्यादिकालिके अप्रत्यक्षे अव्याकृतनामरूपव्याकरणे सुग्रहत्वाय निदर्शनमुच्यते । **तत्** – पूर्वं तथा नामरूपाभ्यां व्याकरणाद्धेतोः **एतदपि** – इदानीमपि **इदम्** – उत्पद्यमानं चराचरव्यक्तिजातम् , **इदं****रूपोऽयम्** – एतादृशसंस्थानवानयम् **असौ** **नामा** – देवदत्त यज्ञदत्तादिनामवानिति नामरूपाभ्यामेव व्याक्रियते । इत्थमेव आदावपि नामरूपाभ्यां व्याकरणमवधेयम् इत्यर्थः । उभयत्र, असौ नामा इति छान्दसोऽलुक् । अदोनामेति वक्तव्ये, असौ नामेति लिङ्गव्यत्ययोऽपि छान्दसः । ततश्च नामरूपवत्वमव्याकृतशब्दितस्य ब्रह्मणः सिद्धमिति सर्वाणि च नामानि तत्प्रवृत्तिनिमित्तभूतानि च रूपाणि तदीयान्येव।अतः इदमादिशब्दैरपि तस्यैव निर्देशसम्भवात् ‘आत्मैवेदमग्र आसीत्’ इत्यभेदनिर्देशे न अनुपपत्तिरिति भावः ।

**नामरूपाभ्यामेव** इत्यत्र एवकारो भिन्नक्रमः । तदेव नामरूपाभ्याम् स्वयमेव व्याक्रियतेत्यर्थः । **व्याक्रियत** इत्यत्र कर्मकर्तरि लकारः । कर्त्रन्तराक्षेपे गौरवात् तदात्मानं स्वयमकुरुत (तै.आन.७) इत्यनेन ऐकार्थ्यात् । उक्तञ्च भगवता भाष्यकृता – तदेव  
अविभक्तनामरूपं ‘ब्रह्मसंज्ञ’ सत्यसंकल्पं स्वेनैव विभक्तनामरूपं स्वयमेव व्याक्रियत इत्युच्यते इति ।

ननु **अव्याकृतमासीत्** इत्यत्र क्तप्रत्ययस्य कर्मार्थकत्वमेव वक्तव्यम्; न तु कर्मकर्त्रर्थकत्वम् । न च कर्मकर्तर्यपि कर्मवद्भावेन क्तप्रत्ययसिद्धिरस्तु इति वाच्यम् लान्तस्य यः कर्मणा तुल्यक्रियः कर्ता, तस्यैव कर्मवद्भावविधानात् । ‘कृत्यर्थखलर्थेषु’ कर्मवद्भावा-  
भावात् अवश्यं कर्मण्येव क्तः वक्तव्यः। ततश्च तदवैरूप्याय **व्याक्रियत** इत्यत्रापि कर्मण्येव लकारः अस्त्विति चेन्न – एवकारेण कर्त्रन्तरव्यवच्छेदात् कर्त्रन्तराक्षेपे गौरवाञ्च व्याक्रियतेति लकारस्य कर्मकर्तर्येव अभ्युपगन्तव्यत्वात्, वैरूप्यस्यापि सोढव्यत्वात् ।

**[****तस्यात्मनः** **सर्वत्रान्तःप्रवेशः****]**

ननु आत्मनः कथं देवमनुष्यादिनामरूपवत्वम् देवमनुष्यादिशरीरे तस्य अवर्तमानत्वादिति इमां शङ्कां व्यावर्तयति – **स** **एष** **इह** **प्रविष्टः** **आनखाग्रेभ्यः** इति । **एष****:** – अव्याकृतशरीरकः **सः** – पूर्वमात्मशब्दितः परमात्मा **इह** – कार्यवर्गे **आनखाग्रेभ्यः****प्रविष्टः** – कारणावस्थायां चिदचितोः व्याप्य स्थितत्वात् कार्यावस्थायामपि तयोः परिपूर्ण एव स्थित इत्यर्थः । **प्रविष्टः** – अन्तर्यामिरूपेणेति शेषः । तत्र द्रष्टान्तम् आह- **यथा****क्षुरः** **क्षुरधाने** **अवहितः** **स्यात्** **विश्वम्भरो** **वा** **विश्वम्भर** **कुलाये** इति । क्षुरो धीयते अस्मिन्निति **क्षुरधानम्** – क्षुरकोशः । तस्मिन् यया क्षुरः **अवहितः** – पिहिताप्रविष्टः, विश्व बिभर्ति वैश्वानराग्निरूपेणेति **विश्वम्भरः** – अग्निः। ‘सः तस्य विश्वम्भरस्याग्ने: **कुलाये** . हनीडे – दारुणीति यावत् – यथा पिहितप्रविष्टः तथा इह प्रविष्ट इति पूर्वेणान्चयः । **तत्र****पश्यत्यकृत्स्रो** **हि** **सः** इति । यस्तिलतैलवत् सर्वस्वरूपव्याप्तं परमात्मानं न पश्यति स: **अकृत्स्न** :- अपूर्णस्वरूपः। असत्कल्प इति यावत् ।

**[****तस्यैव** **प्राणवागादित्वम्****]**

परमात्मन एव सर्वनामरूपवत्वमुपपादयति – **प्राणन्नेव** **प्राणो** **नाम** **भवति** इत्यादिना । **प्राणन्नेव** – प्राणनक्रियां कुर्वन्नेव परमात्मा प्राणनामा’ भवति । प्राणितीति प्राणः इति व्युत्पत्तेरित्यर्थः । **वदन्** **वाक्** – वदनक्रियां कुर्वन्नेव वाङ्नामा भवति । वक्तीति **वाक्** । **पश्यंश्चक्षुः** – दर्शनक्रियां कुर्वन् चक्षुर्नामा भवति। चष्ट इति चक्षुः । **शृण्वन्** सन् **श्रोत्रं** **भवति** । शृणोतीति हि श्रोत्रम्। **मन्वानः****–** मननं कुर्वन्नेव मनो भवति । मनुत इति हि मनः । **तान्येतानि** प्राणादिनामानि **अस्य** ‘परमात्मनः पाचक-लावकादिवत् कर्मनामान्येव । अतः स परमात्मैव प्राणवागादिद्वारा प्राणनवदनादिकर्ता, तथा तत्तच्छब्दप्रवृत्तिनिमित्तभूत जातिगुणक्रियाद्याश्रयः स एवेति तस्यैव तत्तत्प्रवृत्तिनिमित्तक-चराचरशब्दवाच्यत्वमपि इति सर्वनामरूपाश्रयत्वं परमात्मनो अस्तीति भावः। अत्र प्राणानादिकरणेषु प्राणादिषु कर्तृत्वोपचारः प्राधान्यादवगन्तव्यः ।

**[****कारणत्वाधिकरणम्****]**

इदञ्च वाक्यं का रणत्वेन च आकाशादिषु (ब्र.सू.अ.१-४-४) इत्यधिकरणे समन्वयाध्याये चिन्तितम् । तथाहि – सदेव सोम्येदमग्र आसीत् (छा.उ.६-२-१) इति क्वचित् सत्पूर्विका सृष्टिराम्नायते । असद्वा इदमग्र आसीत् (शत.ना.मा.पा.६-१-१,तै.आन.७-१) इति क्वचित् असत्पूर्विका। अतो वेदान्तेषु सृष्टिरव्यवस्थितेति जगतो ब्रह्मैककारणत्वम् निश्चेतुं न शक्यम् । तद्धेदं तर्ह्यव्याकृतमासीत् तन्नामरूपाभ्यां व्याक्रियत (बृ.उ.३-४-७) इति अव्याकृतकर्तृकसृष्टेराम्नातायाः साङ्ख्यस्मृत्यनुरोधित्वात् प्रधानमेव जगत्कारणम् । अत ईक्षणादयो गौणा नेतव्याः इति पूर्वपक्षे प्राप्ते – कारणत्वेन च आकाशादिषु यथाव्यपदिष्टोक्ते: (ब्र.सू.१-४-१४) समाकर्षात् (ब्र.सू.१-४-१५) इति सूत्राभ्यां सिद्धान्तितम् ।

जन्माद्यस्य यतः (ब्र.सू.१-१-२) इत्यादि सूत्रेषु प्रतिपादितम् सर्वज्ञं सत्यसङ्कल्पं ब्रह्म यथाव्यपदिष्टम् इत्युच्यते । तस्यैव, आत्मन आकाशस्सम्भूतः (तै.आन.१-१) इत्यादिषु वाक्येषु आकाशादिकारणत्वेनोक्तेः। समाकर्षात् (ब्र.सू.१-४-१५) असद्वा इदमग्र आसीत्  
(शत.ब्रा.मा.पा.६-१-१, तै.आन.७-१) इत्यत्र सोऽकामयत (तै.आन.६-२) इति प्रकृतस्य ब्रह्मण एव । तदप्येष श्लोको भवति (तै.आन.६-३) इति समाकृष्य असद्वा इदमग्र आसीत् (शत.ब्रा.मा.पा.६-१-१,तै.आन.७-१) इत्यभिधानात् असच्छब्दः सूक्ष्म-  
चिदचि द्विशिष्टब्रह्मपरः’, तद्धेदं तर्ह्यव्याकृतमासीत् (बृ.उ.३-४-७) इत्यत्रापि अव्याकृतस्य स एष इह प्रविष्ट: आनखाग्रेभ्यः पश्यँश्चक्षुः इत्यादिना उत्तरत्र समाकृष्यमाणत्वात् । पश्यत्वादीनामचेतनेऽभावात् । अव्याकृतशब्दोऽपि अव्याकृतशब्दित अव्यक्तशरीरक-  
परमात्मपर एवेत्यर्थः इति निर्णीतम् ।

**[****स्मृत्यधिकरणम्****]**

तथा **साङ्ख्य** यस्मृतिश्च नानुरोद्धव्येति स्मृतिपादे, स्मृत्यनवकाशदोषप्रसङ्ग इति चेन्न अन्यस्मृत्यनकाशदोषप्रसङ्गात् (ब्र.सू.२-१-१) इत्यधिकरणे स्थितम् । तत्र हि सदेव सोम्येदमग्र आसीत् (छां.उ.६-२-१) तद्धेदं तर्ह्यव्याकृतमासीत् (बृ.उ.३-४-७) इत्येवंरूपश्रुतीन परस्परविरुद्धार्थतया प्रतीयमानानां स्वतोऽर्थनिर्णयासमर्थानां तत्त्वप्रतिपादक-सर्वज्ञ’कपिलप्रगीतस्मृत्यनुसारेणैव’ अर्थो निर्णेतव्यः। इतरथा सा**ङ्ख्य** स्मृतेः मन्वादिस्मृतिवत् कर्मस्वरूपे सावकाशत्वाभावेन अनवकाशत्वरूपो दोषः प्रसज्येत इति पूर्वपक्षं कृत्वा – यद्वै किञ्च मनुः अवदत् तद् भेषजम् (तै.सं.२-२-१०) इति श्रुतिप्रतिपादितप्रामाण्यानां श्रुत्यविरुद्धानांभूयसीनां मन्वादिस्मृतीनां प्रधानकारणवादेऽनवकाशप्रसङ्गेन श्रुतिविरुद्धायाः एतादृश्या एकस्याः साङ्ख्यस्मृतेरेव अनादरणीयत्वमुचितम् । मन्वादिस्मृतयो हि ऐककण्ठ्येन सर्वज्ञं ‘परमात्मानं जगत्कारणम्’ अभिदधति ।

यथाऽऽह मनुः-

_आसीदिदं_ _तमोभूतम्_ _(__म_ _.__स्मृ_ _.__१_ _–_ _५_ _)__इत्यारभ्य_ _–  
__ततःस्वयंभूर्भगवान्_ _अव्यक्तो_ _व्यञ्जयन्निदम्_ _।_ _  
__महाभूतादिवृत्तौजाः_ _प्रादुरासीत्_ _तमोनुदः।।_ _  
__सोऽभिध्याय_ _शरीरात्_ _स्वात्_ _सिसृक्षुः_ _विविधाः_ _प्रजाः।_ _  
__अप_ _एव_ _ससर्जादौ_ _तासु_ _वीर्यम्_ _अपासृजत्_ _।।_ _(__म_ _.__स्मृ_ _.__१_ _–_ _६_ _–_ _८_ _)__इति_ _।_

भगवद्गीतासु च –  
_अहं_ _कृत्स्नस्य_ _जगतः_ _प्रभवः_ _प्रलयस्तथा_ _।_ _(__भ_ _.__गी_ _.__७_ _–_ _६_ _)  
__अहं_ _सर्वस्य_ _प्रभवो_ _मत्तः_ _सर्वं_ _प्रवर्तते_ _।।_ _(__भ_ _.__गी_ _.__१०_ _–_ _८_ _)__इति।_

महाभारते च –  
_कुतः_ _सृष्टमिदं_ _सर्वं_ _जगत्_ _स्थावरजङ्गमम्_ _।_ _  
__प्रळये_ _च_ _कमप्येति_ _तं_ _मे_ _ब्रूहि_ _पितामह_ _।।_ _(__म_ _.__भा_ _.__शां_ _.__८_ _–_ _१_ _)__इति_ _पृष्ट_ _आह_ _.  
__नारायणो_ _जगन्मूर्तिरनन्तात्मा_ _सनातनः_ _।_ _(__म_ _.__भा_ _.__शां_ _.__८_ _–_ _१२_ _)__इति_ _।_

तथा-  
_तस्मादव्यक्तमुत्पन्नं_ _त्रिगुणं_ _द्विजसत्तम_ _।_ (म.भा.शां.८-१३) इति;  
_अव्यक्तं_ _पुरुषे_ _ब्रह्मनिष्क्रिये_ _संप्रलीयते_ _।_ (म.भा.शा.८-१४) इति च ।

आह च भगवान् पराशरः-  
_विष्णोः_ _सकाशात्_ _उद्भूतं_ _जगत्_ _तत्रैव_ _च_ _स्थितम्_ _।_ _  
__स्थितिसंयमकर्ताऽसौ_ _जगतोऽस्य_ _जगञ्च_ _सः_ _।।_ (वि.पु.१-१-३१) इति।

आह च आपस्तम्ब:-  
_पू_ _:__प्राणिनः_ _सर्वगुहाशयस्य_ _अहन्यमानस्य_ _विकल्मषस्य_ (आप.ध.सू.२२-६) इत्यारभ्य;  
_तस्मात्_ _कार्याः_ _प्रभवन्ति_ _सर्वे_ _स_ _मूलं_ _शाश्वतिकः_ _स_ _नित्या_ _:_ (आप.ध.सू.२६-१-२) इति ।

न च मन्वादिस्मृतीनां कर्मस्वरूपे सावकाशत्वम् । कर्माराध्यपरमात्मस्वरूपेऽपि तात्पर्यात्।  
ननु कपिलेन मन्वाद्यभिमतस्य परमात्मनः अनुपलब्धेः तस्य अप्रामाणिकत्वमिति चेत्, तत्राह-

_इतरेषाञ्च_ _अनुपलब्धः_ (ब्र.सु.२-१-२)। इतरेषां मन्वादीनां **वैदिकानां** बहूनां साङ्ख्योक्तप्रकारेण तत्वानुपलब्धेः साङ्ख्यस्मृतिः अननुरोद्धव्या इति सिद्धान्तः कृतः।

**[****रचनानुपपत्यधिकरणम्****]**

तथा साङ्ख्याभिमतस्य प्रधानस्य जगत्सृष्टृत्वं न युक्तिसहमिति **तर्कपादे** रचनानुपपत्तेः (ब्र.सू.अ.२-२-१) इत्यधिकरणे स्थितम् । तथाहि – रचनानुपपत्तेश्च **नानु** **पानं** प्रवत्तेश्च (ब्र.सू.२-२-१) । सत्त्वरजस्तमोमयसुखदुःखमोहात्मकं जगत् तत्स्वरूपोपा**दा** **न** **कं** **कार्य** त्वात् इत्यनुमानसिद्धं साङ्ख्याभिमतं प्रधानं न जगत्कारणम् अनुमीयते इति **व्युत्पत्य** **।** अनुमानशब्दः आनुमानिकप्रधानपरः – तादृशस्य प्रधानस्य तादृशस्वभावाभिज्ञचेतन अनधिष्ठितत्वेन विचित्रप्रपञ्चरचनासामर्थ्यानुपपत्तेः । तादृशचेतनाधिष्ठितस्यैव दार्वादेरचेतनस्य कार्यप्रवृत्तेः दर्शानाञ्च न प्रधानं जगत्कारणमित्यर्थः । पयोम्बुवञ्चेत् तत्रापि (ब्र.सू.२-२-२) । ननु पयसः चेतनानधिष्ठितस्यापि दधिभावेन परिणामवत्, वारिदमुक्तजलस्य नाळिकेररसात् आत्मना परिणामवत् चेतनानधिष्ठितस्यापि प्रधानस्य परिणामः किं न स्यादिति चेन्न तत्रापि प्राज्ञाधिष्ठानमस्त्येव; तस्यापि पक्षत्वादित्यर्थः । अन्यत्राभावाञ्च न तृणादिवत्  
(ब्र.सू.२-२-४) । धेन्वाधुपयुक्ततृणादेः प्राज्ञानधिष्ठितस्यापि क्षीराकारेण परिणामदर्शनात् इत्युदाहरणान्तरावलम्बनेन शङ्का । धेन्वाद्युपयुक्तातृणवत् अनडुदाधुपयुक्ततृणादेः क्षीरभावेन परिणामाभावात् तत्रापि प्राज्ञादिष्ठानमपेक्षितमिति परिहाराभिप्रायः । पुरुषाश्म-वदिति चेत् तथापि (ब्र.सू.२-२-५)। दृक्छक्तियुक्त पुरुषसन्निधानात् दृक्छक्तिशून्योऽप्यन्धो यथा प्रवर्तते, यथा अयस्कान्ताश्मसन्निधानात् अयसः अचेतनस्य प्रवृत्तिः एवं चिन्मात्रात्मक- पुरुषसन्निधानात् अचेतनं प्रधानं जगत्सर्गे प्रवर्तते इति चेत् – तथापि प्रधानस्य स्रष्टृत्वं नोपपद्यते । पुरुषस्य चिन्मात्रवपुषः तदनुगुणोपदेशादिव्यापाराभावात्, सन्निधानमात्रस्य प्रयोजकत्वे नित्यसर्ग प्रसङ्गात् । अङ्गित्वानुपपत्तेश्च (ब्र.सू.२-२-६) प्रळये साम्यावस्थानां सत्त्वरजस्तमसाम् उत्कर्षापकर्षलक्षण अङ्गागिभाववशेन जगत्सृष्टिः ‘वक्तव्या । सा नोपपद्यते । कालविशेषे अङ्गागिभावे नियामकाभावात् इत्यर्थः। अन्यथाऽनुमितौ च  
ज्ञशक्तिवियोगात् (ब्र.सु.२-२-७) । दूषितप्रकारातिरिक्तप्रकारेण प्रधानानुमानेऽपि ज्ञातृत्व-शक्त्यभावात् ‘जगत्स्रष्टृत्वं प्रधानस्य नोपपद्यते । अभ्युपगमेऽप्यर्थाभावात् (ब्र.सू.२-२-८) आनुमानिकप्रधानाभ्युपगमेऽपि पुरुषस्य तन्मते चिन्मात्रत्वेन निष्क्रियत्वेन भोगाप-वर्गयोरभावात् पुरुषभोगाद्यर्था प्रधानप्रवृत्तिरिति नोपपद्यते । अतो व्यर्थः प्रधानाभ्युपगमः । विप्रतिषेधाञ्चासमञ्चसम् (ब्र.सू.२-२-९) । पुरुषो न संसरति न मुच्यते – इत्युक्त्वा ‘पुरुषभोगाद्यर्था’ प्रधानप्रवृत्तिरित्याधुपपादयत् साङ्ख्यदर्शनं पूर्वोत्तरविरोधाच्च असमञ्जसमिति स्थितम् ।

ततश्च साङ्ख्याभिमतप्रधानस्य तुच्छत्वात्। तद्धेदं तर्ह्यव्याकृतम् आसीत् (बृ.उ.३-४-७) इत्यत्र न तत्प्रतिपादकत्वशङ्कावकाशः । प्रकृतमनुसरामः **स** **योऽत** **एकैकमुपास्ते** **न** **स** **वेद** **।** **अत****:** – अस्माद्धेतोः सर्वनामरूपविशिष्टं परमात्मानं विहाय, **एकैकम्** – एकैकनामरूपविशिष्टं जीवमुपास्ते, **न** **स** **वेद** -स नोपास्ते। तदुपासनम् उपासनमेव न भवतीत्यर्थः। उपासनशब्दमध्यपठितत्वात्  
विदिरुपासनपरः । उक्तं च व्यासार्यै: लघुसिद्धान्ते – न स वेद इत्यस्य, स योऽत एकैक-मुपास्ते इत्येतद्वाक्यपूर्वकत्वात् उपक्रमोपसंहारयोः उपासनशब्दः, मध्ये वेदनशब्दः इति । कुत इत्यत्राह – **अकृत्स्रो** **ह्येषोऽत** **एकैकेन** **भवति** इति। **अतः** – ब्रह्मण एव सर्वनामरूपविशिष्टतया सर्वात्मत्वात् **‘****एकैकेन** नामरूपेण विशिष्टः **एष****:** -जीव: **अकृत्स्न** : – अपूर्णा भवतीत्यर्थः । एकैकेनेति इत्थंभूतलक्षणतृतीया’ । तस्माद्धेतोः, **आत्मेत्येव****उपासीत** **।** **अत्र** **ह्येते** **सर्व** **एकं** **भवन्ति** इति । ‘एकैक ‘नामरूपं जीवं विहाय सर्वनामरूपभाजं परमात्मानमुपासीत । **अत्र** – परमात्मनि **हि** ‘यस्मात् सर्वे’ पदार्थाः शरीरतया **एकं****भवन्ति** । न तु स्वरूपैक्यम्: जडाजडयोः ऐक्यासम्भवात् : शरीर-शरीरिणोश्च पृथक्-स्थित्याद्यभावेन एकत्वव्यवहारस्य दृष्टत्वादिति द्रष्टव्यम्। ततश्च देवदत्तस्य आत्मा यज्ञदत्तस्य आत्मेति किञ्चित्प्रतियोगिकतयोपासने हि न सर्वान्तर्भावः । आत्मत्वेनैव उपासने सङ्कोचकाभावात् असङ्कुचितं सर्वात्मत्वं लभ्यते इति भावः ।

यद्वा-**स** **योऽत** **एकैकमुपास्ते** **न** **स** **वेद** इति । यस्मात् नामरूपात्मक प्रपञ्च विशिष्टं ब्रह्म , अतः यः एकैकं विशेषणांशं विशेष्यांशं वा पृथक्सिद्धतया उपास्ते न स वेद । तत् उपासनमेव न भवतीत्यर्थः। कुत इत्यत्राह – **अकृत्स्रोह्येषोऽत** **एकैकेन****भवत्यात्मेत्येवोपासीत** इति । **हि** – यस्मात् **एषः** विशिष्टपदार्थः **एकैकेन** – विशेषणांशेन विशेष्यांशेन वा **अकृत्स्नः** – अपूर्णो भवति – केवलविशेषणांशेऽपि पूर्णता नास्ति । केवलविशेष्यांशेऽपि पूर्णता नास्ति । यतः अतः **आत्मेत्येव** नामरूपात्मकचिदचित्प्रपञ्चा-  
पृथक्सिद्धविशेष्यत्वेन उपासीत इत्यर्थः । **अत्र** **ह्येते** **सर्वं** **एकं** **भवन्ति** इति । अत्र हि विशिष्टे सर्वे पदार्थाः एकं **भवन्ति** – अन्तर्भवन्ति इत्यर्थः । विशिष्टे विशेषण विशेष्ययोः अन्तर्भूतत्वादिति भावः । एतदेव अभिप्रेत्य ‘आत्मेति तु उपगच्छन्ति (ब्र.सू.४-१-८)  
इत्यत्र व्यासार्यै: अकृत्स्नःअपूर्णः । विशिष्ट एव हि **पूर्णः** इत्युक्तम् ।

**तदेतत्** **पदनीयम्** **अस्य** **सर्वस्य** इति । तदेतत् परमात्मस्वरूपम् **अस्य** **सर्वस्य** नामरूपात्मकप्रपञ्चस्य **पदनीयम्** – प्रपदनीयम् प्रपत्तव्यमित्यर्थः । पदेर्धातोः अनीयर् प्रत्ययः । अथवा **पदनीयम्** – ज्ञातव्यमिति वा अर्थः । तत्र हेतुमाह **यदयमात्मा** इति ।  
अस्य सर्वस्य इत्येतदत्रापि ‘काकाक्षिन्यायेन अन्वेति । **यत्** – यस्मात् कारणात् **अस्य** – सर्वस्य अयमात्मा, अत इत्यर्थः । तमेवैकं जानथात्मानं (मुं.उ.२-२-५) इति आत्मन एव ज्ञातव्यत्वाभिधानादिति भावः । **अनेन** **ह्येतत्** **सर्वं** **वेद** इति । **अनेन** आत्मना अभिज्ञातेन **सर्वं** **वेद** – सर्वज्ञो भवतीत्यर्थः । ‘अत्र दृष्टान्तमाह – **यथा****‘****ह** **वै** **पदेन** **अनुविन्दे****देवम्** इति । **ह** **वै** शब्दौ प्रसिद्धौ । यथा चोराद्यपहृतं गवादिधनं **पदेन** – तत्पदाङ्कितप्रतिपदेन ‘लभते’, एवं पदनीयत्वेन प्राङ् निर्दिष्टेन’ सर्वस्य पदभूतेन ब्रह्मणा सर्वम् **अनुविन्देत्** वेदेत्यर्थः । अनुङ्गिकञ्च फलमाह – **कीर्तिं** **श्लोकं** **विन्दते** **य** **एवं** **वेद** इति । **कीर्तिम्** – ख्यातिसामान्यम् , **श्लोकम्** – पुण्यश्लोकत्वं च लभत इत्यर्थः ।। ७ ।।  
**  
[****आत्मनः** **पदनीयत्वं** **प्रेयस्त्वच्च****]**

**  
****तदेतत्** **प्रेयः** **पुत्रान्****‘****प्रेयो** **मित्रात्****‘****प्रेयो** **वित्तात्** **प्रेयोऽन्यस्मात्****सर्वस्मादन्तरतरो****‘****यदयमात्मा।** **स** **योऽन्यमात्मन****:****प्रियं** **ब्रुवाणं** **ब्रूयात्** **प्रियं****रोत्स्यति** **इतीश्वरो** **ह** **तथैव** **स्यात्** **।** **आत्मानमेव** **प्रियमुपासीत** **।** **स** **य** **आत्मानमेव****प्रियमुपास्ते****,****न** **हास्य** **प्रियं** **प्रमायुकं** **भवति** **।।** **८** **।।**

**प्र****–****तदेतत्** **प्रेयः** **पुत्रात्** **प्रेयो** **मित्रात्** **प्रेयो** **वित्तात्** **प्रेयोऽन्यस्मात्****सर्वस्मादन्तरतरी** **यदयमात्मा** इति । **यत्** – यस्मात् कारणात् अयं सर्वेषां **‘****अन्तरतर** : अभ्यन्तरतरः ‘अत्यन्तान्तरङ्ग: – मुख्य’ इति यावत् तादृश आत्मा, **तत्** – तस्माद्धेतो: **एतत्** – एषः पुत्रमित्रादिप्रियान्तरापेक्षया अतिप्रियतरः इत्यर्थः । **स** **योऽन्यमात्मनः****प्रियं** **ब्रुवाणं** **ब्रूयात्** **प्रियं** **रोत्स्यतीतीश्वरो** **ह** **तथैव** **स्यात्** इति। **स** **यः** -एववित् **आत्मनोऽपि** परमात्मापेक्षयापि अन्यत् प्रिय अस्तीति ब्रुवाणं प्रति व: **ईश्वर** :- प्रयं रोत्स्यति – प्रियनिरोधमीश्वरः करिष्यतीति यदि ब्रूयात्, तथैव भवेदित्यर्थः । **आत्मानमेव****प्रियमुपासीत** इति। तस्माद्धेतोः निरतिशयप्रियम् परमात्मानमेव उपासीतेत्यर्थः । ‘परमात्मनो हि अनुभूयमानस्य निरतिशयानन्दताया प्रियत्वमानन्दवल्ल्यादिसिद्धं द्रष्टव्यम्। **स** **य** **आत्मानमेव** **प्रियमुपास्ते** इत्यादि । **प्रमायुक्तम्** – प्रकृष्टं **मायुः** मरणं यस्य तत् । प्रमायुक्तं न **भवति** – अविनष्टं भवतीत्यर्थः । शिटं स्पष्टम् ।।८।।

**[****अहं** **ब्रह्मास्मीत्युपासनविधानोद्धातः****]**

**  
****तदाहुः** **यद** **ब्रह्मविद्यया** **सर्वं** **भविष्यन्तो** **मनुष्या** **मन्यन्ते****,****किमु** **तद्****‘****ब्रह्मावैत्****‘,****यस्मात्** **तत्** **सर्वम्** **अभवदिति** **।।** **९** **।।**

**  
****प्र****. –****तदाहुः** इति । **तत्** – वक्ष्यमाणं **आहुः** – पप्रच्छुः इत्यर्थः । **यद्** **ब्रह्मविद्यया****सर्वं** **भविष्यन्ती** **मनुष्या** **मन्यन्ते** **किमु** **तद्ब्रह्मावैत्****,****यस्मात्** **तत्** **सर्वमभवदिति** । इदं हि वाक्यं व्यासार्यै:, ‘**यद्ब्रह्मविद्यया** **सर्वं** **भविष्यन्तः** – सर्वशब्दवाच्य परमात्मपर्यन्ता-  
विर्भाव’कामाः मनुष्या मन्यन्ते, किमु **तद्ब्रह्मावैत्** **यस्मात्तत्सर्वमभवदिति** – तत् ब्रह्म किं वेद्यं वस्त्वन्तरमवैत् यस्माद्वेदनात् तत् सर्वमभवदिति ब्रह्मणोऽपि परं तदुपास्यं वस्त्वस्ति न वेति बुभुत्सा उत्थापिता इति सर्वव्याख्यानाधिकरणे व्याख्यातम् ।। ९ ।।

**[‘****अहम्** **ब्रह्मास्मि****‘****इत्युपासनौचित्यनिरूपणम्****,****उपासकस्य****  
****देवैरनभिभाव्यत्वम्****,****अन्येषां** **दैवपशुत्वं** **च****]**

**ब्रह्म** **वा** **इदमग्र** **आसीत्** **।** **तदात्मानमेवावैदहं** **ब्रह्मास्मीति** **।** **तस्मात्** **तत्****सर्वमभवत्** **।** **तद्यो** **यो** **देवानां** **प्रत्यबुध्यत****,****स** **एव** **तदभवत्** **तथर्षीणाम्****,****तथा****मनुष्याणाम्** **।** **तद्धेतत्** **पश्यन्** **ऋषिर्वामदेवः** **प्रतिपेदे** **अहं** **मनुरभवं** **सूर्यश्चेति** **।****तदिदमप्येतर्हि** **य** **एवं** **वेद** **अहं** **ब्रह्मास्मीति****,****स** **इदं** **सर्वं** **भवति** **।****तस्य** **ह** **न** **देवाश्चनाभूत्या** **ईशते** **।** **आत्मा** **ह्येषां** **स** **भवति** **।****अथ** **योऽन्यां** **देवतामुपास्ते** **अन्योऽसावन्योऽहमस्मीति** **न** **स** **वेद** **।** **यथा****पशुरैवं** **स** **देवानाम्** **।** **यथा** **ह** **वै** **बहवः** **पशवो** **मनुष्यं** **भुञ्ज्यु****:****एवमेकैकः** **पुरुषो****देवान्** **भुनक्ति** **।** **एकस्मिन्नेव** **पशावादीयमानेऽप्रियं** **भवति****,****किमु** **बहुषु****?****तस्मादेषां****तन्न** **यम्****,****यदेतन्मनुष्या** **विद्युः** **।।** **१०** **।।****  
**  
**प्र****. –****ब्रह्म** **वा** **इदमग्र** **आसीत्तदात्मानमेवावैदहं** **ब्रह्मास्मीति** **तस्मात्तत्सर्व****–****मभवदिति** इति । इदमपि वाक्यं व्यासार्यै: उपास्यान्तरशून्यमित्युत्तरमाह – तदात्मानमेवावैदहं ब्रह्मास्मीति तस्मात्तत्सर्वमभवत् इति आत्मानमेव अवैत् । नतु अन्यदुपास्यम् । तस्मात् तत् सर्वम् अभवदित्यर्थः। अन्यवेदनस्य उपायत्वनिषेधे तात्पर्यम्: न तु स्ववेदनस्य उपायत्वविधाने । यथा, स कारणं करणाधिपाधिपो न चास्य कश्चिज्जनिता न चाधिपः (श्वे.उ.६-९) इति कारणानन्तरनिषेधेन परमकारणत्वसिद्धिः । एवमुपास्यान्तरनिषेधेन ब्रह्मणः परमोपास्यत्वमिह विविक्षितम् इति सर्वव्याख्यानाधिकरणे विवृतम् । अत्र आत्मेतरत् न अवैत् इति वक्तव्ये, आत्मानमेवावैदहं ब्रह्मास्मीति इत्युक्ति: तदिदमप्येतर्हि य एवं वेद अहं ब्रह्मास्मीति इत्यादिना वक्ष्यमाणब्रह्मवेदन प्रशंसाहेतुसिद्ध्यर्था । ब्रह्म वा इदमग्र आसीत् इति तस्य ब्रह्मणः जगत्कारणत्वोक्तिश्च, कारणं तु ध्येयः (अथर्वशिखा.३) इति  
कारणस्यैव ध्येयतया सर्वकारणस्य ब्रह्मणः कारणान्तराभावादेव ध्येयान्तरं नास्तीति द्योतनार्थेति तात्पर्य द्रष्टव्यम् ।

एवमुपास्यान्तरशून्यं ब्रह्म ज्ञातवतः फलमाह – **तद्यो** **यो** **देवानां** **प्रत्यबुध्यत****,****स** **एव** **तदभवत्।** **तथर्षीणाम्****,****तथा** **मनुष्याणाम्** इति । देवानाम् ऋषीणां मनुष्याणां वा मध्ये’ यो यो ब्रह्म प्रत्यबुध्यत, स सर्व एव **तदभवत्** – सर्वमभवत् । सर्वशब्दवाच्य-परमात्मपर्यन्ताविर्भाववान् अभवदित्यर्थः । सर्वात्मभूतपरमात्मात्मको अभवत् । सर्वेणैकात्म्यं, प्राप्तवानिति यावत् । ऐकात्म्यस्य नित्यप्राप्तस्य प्राप्तव्यत्वासम्भवात् तत्साक्षात्कारः फलमिति फलति । तदेवाह – **तद्वैतत्** **पश्यन्** **ऋषिर्वामदेवः** **प्रतिपेदे** **अहं** **मनुरभवम्****सूर्यश्चेति** इति। ह शब्दो वृत्तार्थस्मरणे। **तदेतत्** – ब्रह्म **पश्यन्** – उपासीनो वामदेवर्षिः **अहं** **मनुरभवं** **सूर्यश्चेति** – मदात्मैव मन्वादीनामात्मेति प्रतिपेदे। मन्वादिना सर्वेण स्वस्येकात्म्यं साक्षात्कृतवानित्यर्थः । **तदितमप्येतर्हि** **य** **एवं** **वेद** **अहं** **ब्रह्मास्मीति** **स****इदं** **सर्वं** **भवति** इति । एतर्ह्यपि – एतस्मिन्नपि काले **तदिदं** **ब्रह्म** **अहमस्त** – सर्वात्मक-ब्रह्मात्मकोऽहमस्मीत्येवं यो यो वेद, ‘स सर्वोऽपि **इदं** **सर्वं** **भवति** – एतत्सर्वात्मक-ब्रह्मपर्यन्ताविर्भाववान् भवतीत्यर्थः। ततश्च ब्रह्मात्मकत्वोपासनस्य सर्वैकात्म्य-  
साक्षात्कारहेतुत्वं पूर्वकाले एव, नास्मिन् काले इति न मन्तव्यमिति भावः ।

**तस्य** **ह** **न** **देवाश्चनाभूत्या** **ईशते** इति । **तस्य** – ब्रह्मविदः **देवाश्चन** – देवा अपि **अभूत्यै** – मुक्त्यैश्वर्यविधाताय नेशते – न समर्थाः कुतोऽन्ये इति भावः । **च** **न** शब्दोऽप्यर्थः। व्यवधानं छान्दसम् । तत्र हेतुमाह – **आत्मा** **ह्येषां** **स** **भवति** इति। सः ब्रह्मवित् यस्मात् देवानामपि **आत्मा** – ‘नियन्ता भवति । ब्रह्मविद्याप्रभावेन वशित्वादि-सिद्धिमत्तया तानपि नियन्तुं शक्त इत्यर्थः। अतः तस्य मुक्त्यैश्वर्यव्याघाते न कोऽपि समर्थं इत्यव्याहता एवंविदो मुक्तिरिति भावः ।

एवं ब्रह्मात्मविदां कृतार्थतामुक्त्वा अतादृशामनर्थं दर्शयति- **अथ** **योऽन्यां****देवतामुपास्ते** **अन्योऽसावन्योऽहमस्मीति** **न** **स** **वेद** **यथा** **पशुरेवं** **स** **देवानाम्** इति। **यः** पुमान् धारकत्वनियन्तृत्वादिना स्वस्मात् आत्मत्वेन **अन्यां** **देवतां** -परमात्मरूपाम्, **असौ** – देवता **अन्यः** – धारकत्वनियन्तृत्वादिना आत्मभूतादन्यः अहं च धार्यत्वनियाम्यत्वादिप्रयुक्त तच्छरीरत्वाश्रयात् **अन्यः** – भिन्न इत्युपास्ते, **न** **स** **वेद** . ‘सः अज्ञ’ इत्यर्थः । यथा इत्यादि यथा लोके पशुःमनुष्याणां शेषभूतः, एवं स देवानां पशुः। तक्तिङ्करतया शेषभूतः इत्यर्थः । **यथा** **ह** **वै** **बहवः** **पशवो** **मनुष्यं** **भुञ्ज्युः****एवमेकैकः** **पुरुषो** **देवान्** **भुनक्ति** इति । **ह** **वै** शब्दःप्रसिद्ध्यर्थे । यथा बहवः पशवः एकं मनुष्यं दोहवाहादिक्रियाभिः **भुञ्ज्युः** – परिपालयन्ति, एवमेकैकः अब्रह्मवित् पुरुषः शुश्रूषया अग्नीन्द्रादीन् देवान् **भुनक्ति** – परिपालयति, प्रीणयति । तक्तिङ्करो भवतीति यावत् । एतावांस्तु विशेषः – बहवः पशवः एकस्य किङ्कराः । अब्रह्मवित् पुरुषस्तु एकैक एव सर्वदेवानां किङ्कर इति । ततः फलितमाह – **एकस्मिन्नेव** **पशावादीयमानेऽप्रियं****भवति****,****किमु** **बहुषु** **।** **तस्मादेषां** **तन्न** **प्रियम्****,****यदेतन्मनुष्या** **विद्युः** इति । लोके हि पशुस्वामिन आच्छिद्य राजचोरादिभिः, एकस्मिन् पशौ **आदीयमाने** ‘गृह्यमाणे अप्रियं भवति, किमुत बहुषु पशुषु ह्रियमाणेषु । तस्मात् **एषां** देवानां तत् प्रियं न भवति। मनुष्या **ब्रह्म** **विद्युः** – ब्रह्मज्ञानिनो भवन्तीति यदेतत् , तन्न प्रियमित्यन्वयः । अतः स्वकिङ्करतया पशुभूता मनुष्याः ब्रह्मविद्यां प्राप्य पशुभावात् मुच्येरन्निति बुद्ध्या यथाशक्ति देवतेभ्यो विघ्नमाचरन्तीति भावः । अतः । श्रेयांसि बहुविघ्नानि ‘ इति न्यायेन विघ्रबाहुल्यजटिलेऽपि ब्रह्मज्ञाने विघ्नवारणक्षमभगवत्प्रणामार्चनादिकम् अनुतिष्ठन् अवहितो ब्रह्मविद्यायां यतेतेति भावः ।

**[****आत्मवोपासनाधिकरणार्थतत्त्वम्****]**

आत्मेत्येव उपासीत इति वाक्यं भगवता बादरयणेन चतुर्थाध्याये चिन्तितम् । तत्र हि – पृथगात्मानं प्रेरितारञ्च मत्वा जुष्टस्ततस्तेनामृतत्वमेति (श्वे.उ.१-६) इति जीवेश्वरपृथक्त्वज्ञानस्य अमृतत्वसाधनत्वश्रवणात् स्वात्मानं प्रति अपृथक्सिद्ध विशेष्यत्वलक्षणमात्मत्वं ब्रह्मणो नास्त्येव। अत एव आत्मेत्येव उपासीत इति करणेन दृष्टिविधित्वं सूच्यते। तादृशी च’ दृष्टिः ‘न मोक्षार्थोपासनविषया । ततश्च मोक्षोपासने तात्त्विकविषयत्ववश्यम्भावेन अतस्मिन् तदारोपरूपदृष्टिविधेरयुक्तत्वात् पृथक्त्वेनैव अनुसन्धानं कार्यम् **न** **तु** अपृथक्सिद्धविशेष्यत्वरूपात्मत्वेनेति पूर्वपक्षे पठति-आत्मेति तूपगच्छन्ति ग्राहयन्ति च (ब्र.सू.४-१-३) इति । त्वं वा अहमस्मि भगवो देवते, अहं वै त्वमसि भगवो देवते (वरा.उ.२-३४) इति पूर्वे उपासितारः **आत्मत्वेन** **उपगच्छन्ति****–** उपासत इत्यर्थः। य आत्मनि तिष्ठन् इत्यादीनि न शास्राणि प्रत्यगात्मापेक्षया आत्मतां ग्राहयन्ति प्रतिपादयन्ति । न च पृथक्त्वानुसन्धानस्य विरोधः शक्यः । किञ्चिज्ज्ञत्वसर्वज्ञत्वादि-लक्षणभेदकाकारस्य पारमर्थिकत्वात् भेदरूपं पृथक्त्वमस्त्येव । नियमेन आधारत्वलक्षणम्  
अपृथक्सिद्धविशेष्यत्वरूपम् आत्मत्वमप्यस्त्येव । न हि ईदृशं आत्मत्वं भेदविरोधि। अतः आत्मेत्येव उपासीत इति विधिवशात् आत्मत्वेनैव उपासनं कर्तव्यमिति स्थितम् । प्रकृतमनुसरामः ।। १० ।।

**[****देवलोके** **इन्द्रादिक्षत्रसृष्टिः****]**

**  
****ब्रह्म** **वा** **इदमग्र** **आसीदेकमेव** **।** **तदेकं** **सन्न** **व्यभवत्** **।** **तच्छ्रेयोरूपमत्यसृजत****क्षत्रम्****,****यान्येतानि** **देवत्रा** **क्षत्राणीन्द्रो** **वरुणः** **सोमो** **रुद्रः** **पर्जन्यो** **यमो** **मृत्युरीशान** **इति।****तस्मात्** **क्षत्रात्** **परं** **नास्ति** **।** **तस्मात्** **ब्रह्मणः** **क्षत्रियमधस्तात्** **उपास्ते****राजसूये** **।** **क्षत्र** **एव** **तद्यशो** **दधाति** **।****सैषा** **क्षत्रस्य** **योनिर्यत्** **ब्रह्म** **।** **तस्मात्** **यद्यपि** **राजा** **परमतां** **गच्छति****,****ब्रह्मैवान्तत** **उपनि****:****अयति** **स्वां** **योनिम्** **।** **य** **उ** **एने** **हिनस्ति****,****स्वां** **स** **योनिमृच्छेति।****स** **पापीयान्** **भवति****,****यथा** **श्रेयांसं** **हिंसित्वा** **।।** **११** **।।**

**प्र****.** – स मुखाच्च योनेर्हस्ताभ्याञ्च अग्रिम् असृजत इति तस्य श्रान्तस्य तप्तस्य तेजोरसो निरवर्तताग्नि: इति च ब्राह्मणवर्णानिवसष्टिः प्रागुक्ता । इदानीम् इन्द्रादिरूपक्षत्रादि-सृष्टिं वक्तुम् आत्मैवेदम् अग्र आसीत् इत्यादिनोक्तमेवप्रपञ्चस्य ब्रह्मोपादनकत्वम्, बहुकृत्वोऽपि पथ्यं वदितव्यम् इति नीतिमनुसृत्य शिष्यावधानाय पुनरपि स्मारयति **ब्रह्म** **वा** **इदमग्र** **आसीदेकमेव** इति । स्पष्टोऽर्थः ।

**तदेकं** **सन्न** **व्यभवत्** इति । **न** **व्यभवत्** – वैभवं न प्राप्तमित्यर्थः । न च अग्नि सृष्ट्यनन्तरं ब्रह्मणः कथमेकत्वोक्तिरिति वाच्यम् । तदविवक्षया एकत्वोक्तत्युपपत्तेरिति द्रष्टव्यम् । **तदच्छ्रेयोरूपम्** **अत्यसृजत** **क्षत्रम्** इति । **क्षत्रम्** – क्षत्रियाख्यं **श्रेयः** – श्रेष्ठं **रूपम्** – शरीरभूतम् **अत्यसृजत** – अतिक्रान्ततया सर्वाधिकतया ससर्जेत्यर्थः । तदेव प्रपञ्चयति – **यान्येतानि** **देवत्रा** **क्षत्राणीन्द्रो** **वरुणः** **सोमो** **रुद्रः** **पर्जन्यो** **यमो** **मृत्युरीशान****इति** इति । **देवत्रा** – देवेषु । ‘देवमनुष्य’ (पा.सू.५-४-५६) इत्यादिना सप्तम्यर्थे त्राप्रत्ययः । देवेषु इन्द्रवरुणादीनि यान्येतानि क्षत्राणि, तानि ससर्जेत्यर्थः। ब्रह्म बृहस्पतिः क्षत्रमिन्द्रः मरुतो वै देवानां विश: (तै.सं.५-४-७) इति श्रुतेः इन्द्रादीनां क्षत्रियत्वम् । देवेष्वपि तपोविशेषणवर्णविशेषसम्भवात् अभिमानित्वाद्वा क्षत्रियत्वं द्रष्टव्यम् । उभयमपि व्यासार्यै: वर्णितम् । **तस्मात्** **क्षत्रात्** **परं** **नास्ति** इति । यस्माद्धेतोः इन्द्रादयो देवश्रेष्ठा अपि क्षत्रियाः, तस्मात् क्षत्रियात् **परम्** श्रेष्ठं नास्तीत्यर्थः । **तस्माद्ब्राह्मणः** **क्षत्रियमधस्तात्****उपास्ते** **राजसूये** इति । यस्मात् क्षत्रियः श्रेष्ठः **तस्मात्** **ब्राह्मणपि** **राजसूय** यज्ञे **क्षत्रियमधस्तात्** – क्षत्रियस्य अधस्तात् – ततोऽन्यत्रापि दृश्यते इति द्वितीया – **उपास्ते** – उपविशति इत्यर्थः । **क्षत्र** **एव** **तद्यशो** **दधाति** इति । राजसूये राज्ञा ब्रह्मन् इत्यामन्त्रितः ऋत्विक् राजानमाह – त्वं राजन् ब्रह्मासि इति श्रवणात् **तद्यशः** – ब्राह्मणत्वप्रयुक्तं यशो राजसूये **क्षत्रे** – क्षत्रिये एव ब्राह्मणो यस्मात् कारणात् आदधाति, तस्माच्च हेतोः क्षत्रिय एव श्रेष्ठ इत्यर्थः ।

**सैषा** **क्षत्रस्य** **योनिः** **यद्ब्रह्म** इति । एवं विधस्यापि **क्षत्रस्य****,****ब्रह्म** – ‘ब्राह्मण इति यत्, सा योनिरित्यर्थः’ । राजसूये क्षत्रियगतातिशयस्यापि ब्राह्मणधीनत्वात् यजन अध्ययनयोः तदधीनत्वाच्च क्षत्रियस्य श्रैष्ठ्यं ब्राह्मणानुग्रहप्रयुक्तमिति भावः । योनिशब्दाभि-प्रायेण **सैषा** इति स्त्रीलिङ्गनिर्देशः । **तस्माद्यद्यपि** **राजा** **परमतां** **गच्छति****,****ब्रह्मवान्तत****उपनिश्रयति** **स्वां** **योनिम्** इति । तस्मादेव हेतोः यद्यपि राजसूयाभिषेकदशायां **परमताम्** – श्रेष्ठतां **राजा** – क्षत्रियो गच्छति, कर्मावसाने तु **स्वां** **योनिम्** – स्वयोनिभूतं **ब्रह्म** -ब्राह्मणमेव **उपनिःश्रयति** – याजनादिकार्याय ब्राह्मणसमीपमुपेत्य निहीनतया श्रयतीत्यर्थः । **य** **उ** **एनं** **हिनस्ति** **स्वां** **स** **योनिमृच्छति** इति । **य** **उ** -यस्तु क्षत्रिय: **एनम्** – ब्राह्मणं **हिनस्ति** , **सः** **स्वां** **योनिं** स्वोत्पतिस्थानमेव **ऋच्छति** – हिनस्तीत्यर्थः । ‘मातृपितृहा’ भवतीति यावत् । तदेव विवृणोति **स** **पापीयान्** **भवति****,****यथा** **श्रेयांसं****हिंसित्वा** इति । **यथा** **श्रेयांसम्** – पित्रादिकं हिंसित्वा पापीयान् भवति, एवं पापीयान् भवतीत्यर्थः ।। ११ ।।

**[****देवलोके** **वैश्यादिसृष्टिः****]**

**  
****स** **नेव** **व्यभवत्** **।** **स** **विशमसृजत****,****यान्येतानि** **देवजातानि** **गणश****आख्यायन्ते****–****वसवो** **रुद्रा** **आदित्या** **विश्वे** **देवा** **मरुत** **इति** **॥** **१२** **॥**

**प्र- स नैव व्यभवत् । स विशमसृजत इति । सः परमात्मा क्षत्रं सृष्ट्वापि न व्यभवत् – विभुत्वं नाप्तवान् । ततो विशम् – वैश्यमसृजतेत्यर्थः । तदेव दर्शयति -यान्येतानि देवजातानि गणश आख्यायन्ते-वसवो रुद्रा आदित्या विश्वेदेवा मरुत इति । देवजातानि – देवसमूहा: गणशः – गणरूपेण आख्यायन्ते । वसुरुद्रादित्य- विश्वदेवमरुतां गणदेवतात्वप्रसिद्धे: ।। २२ ।।**

**स** **नैव** **व्यभवत्** **।** **स** **शौद्रं** **वर्णमसृजत** **पूषणम्** **।** **इयं** **वै** **पूषा** **।** **इयं** **हीदँ****सर्वं** **पुष्यति****,****यदिदं** **किञ्च** **॥** **१३** **॥**

**स** **नैव** **व्यभवत्** **।** **स** **शौद्रं** **वर्णम्** **असृजत** **पूषणम्** इति । स्पष्टोऽर्थः । **इयं****वै** **पूषा****,****इयं** **हि** **इदं** **सर्वं** **पुष्यति** **यदिदं** **किञ्च** इति । **इयम्** – पृथिव्येव पूषा इत्युच्यते । **हि** – यस्मात् **यदिदं** **किञ्च** – दृश्यमानम् इदं सर्वं पुष्यति । अतः पृथिव्या एव सर्वकार्य-पोषकत्वात् पृथिव्येव पूषा इत्यर्थः । यथा अग्रीन्द्रादीनां ब्राह्मणत्वक्षत्रियत्वाश्रयत्वम् , एवं पृथिव्या अपि शूद्रत्वाश्रयत्वं तदभिमानित्वं वा द्रष्टव्यम् ।। २३ ।।

**[****क्षत्र****–****क्षत्रभूत** **धर्मसृष्टिः****]**

****

**स** **नैव** **व्यभवत्** **।** **स** **तच्छ्रेयोरूपमत्यसृजत** **धर्मम्** **।****तदेतत्** **क्षत्रस्य** **क्षत्रम्****,****यद्धर्मः** **।** **तस्मात्** **धर्मात्** **परं** **नास्ति** **।** **अथो****अबलीयान्** **बलीयाँसम्** **आशँसते** **धर्मेण****,****यथा** **राज्ञैकम्** **।** **यो** **वै** **स** **धर्मः** **सत्वं** **वै****तत्** **।** **तस्मात्** **सत्यं** **वदन्तमाहुः** **धर्मं** **वदतीति****,****धर्म** **वा** **वदन्तँ** **सत्यं** **वदतीति** **।****एतद्ध्येवैतत्** **उभयं** **भवति** **।।** **१४** **।।**

****

**प्र****. –****स** **नैव** **व्यभवत्** **।** **तच्छ्रेयोपमत्यसृजत** **धर्मम्** इति । एवं चातुर्वर्ण्यं-सृष्ट्यनन्तरमपि **सः** आत्मा **नैव** **व्यभवत्** – विभूतिं न आप्तवान् । अतो विभूति वृद्धयर्थं **तच्छ्रेयोरूपम्** – तस्य श्रेयोरूपत्वेन प्राङ्निर्दिष्टस्य क्षत्रियस्यापि श्रेयोरूपं धर्मं सृष्टवानित्यर्थः ।

**तदेतत्** **क्षत्रस्य** **क्षत्रं** **यद्धर्मः** इति । **तदेतत्** – धर्म इत्युक्तमेतत् वस्तु क्षत्रस्य **‘****क्षत्रम्****‘** – सर्वनियन्तृतया उग्रादपि क्षत्रानियन्तृतया उग्रमित्यर्थः । **तस्माद्धर्मात्परं****नास्ति** । तस्मात् धर्मात् परम् – अधिकं किमपि नास्ति इत्यर्थः । **अथो** **अबलीयान्****बलीयांसम्** **आशंसते** **धर्मेण****,****यथा** **राज्ञा****,****एवम्** इति । **अथो** शब्दः अप्यर्थः । **अबलीयानथो** – ‘अबलिष्टोपि’ पुमान् बलीयांसं पुमांसं जेतुमाशंसते **धर्मेण** – धर्मबलेन । **यथा** **राजा** **एवम्** इति । यथा राजबलमवलम्ब्य दुर्बलो बलीयांसं’ जिगीषति तथेत्यर्थः । लोकेऽस्मिन् दुर्बलस्य दारादिकम् अपहरन् बलवानपि बाधितो दृष्टः । अतः बलवतः तस्य धर्मविरोधिनः तद्दण्डनं धर्मेणैव कृतमिति गम्यत इति भावः । **यो** **वै** **स** **धर्मः****,****सत्यं********वै** **तत्** इति । यः क्षत्रादपि श्रेयोभूतः वै प्रसिद्धो धर्मः, सः **सत्यं** **वै** सत्यवदनमेव इत्यर्थः ।

तत्र युक्तिमाह – **तस्मात्** **सत्यं** **वदन्तमाहुः** **धर्म** **वदतीति****,****धर्म** **वा** **वदन्तँ** **सत्यं** **वदतीति** इति । स्पष्टोऽर्थः । **एतद्ध्येवैतदुभयं** **भवति** इति । एतद्ध्येव – सत्यवदनमेव **एतदुभयम्** – सत्यधर्मलक्षणोभयरूपं भवति । तस्मात् सत्यवदनं सर्वशेषभूतमिति भावः ।। १४ ।।

****

**[****लोकद्वयेऽपि** **ब्राह्मणादिविभागः****,****ब्रह्मणः** **अविदितत्वे** **अरक्षकत्वम्** **च****]**

****

**तदेतत्** **ब्रह्म** **क्षत्रं** **विट्छूद्रः** **।** **तदग्निनैव** **देवेषु** **ब्रह्माभवत्** **।** **ब्राह्मणो** **मनुष्यषु****,****क्षत्रियेण** **क्षत्रियो****,****वैश्येन** **वैश्यः****,****शूद्रेण** **शूद्रः** **।****तस्यादग्रावेव** **देवेषु** **लोकमिच्छन्ते****,****ब्राह्मणे** **मनुष्येषु** **।** **एताभ्याँ** **हि** **रूपाभ्यां****ब्रह्माभवत्** **।****अथ** **यो** **ह** **वा** **अस्माल्लोकात्** **स्वं** **लोकम्** **अदृष्ट्वा** **प्रैति****,****स** **एनमविदितो** **न****भुनक्ति****,****यथा** **वेदो** **वा** **अननूक्तो** **अन्यद्वा** **कर्माकृतम्** **।** **यदि** **ह** **वा****अप्यनेवंविन्महत्****पुण्यं** **कर्म** **करोति****,****तद्धास्यान्ततः** **क्षीयत** **एव** **।** **आत्यानमेव** **लोकमपासीत** **।** **स****य** **आत्यानमेव** **लोकमुपास्ते****,****न** **हास्य** **कर्म** **क्षीयते** **।** **अस्माद्ध्येवात्मनो** **यद्यत्****कामयते****,****तत्तत्** **सृजते** **।।** **१५** **।।**

**प्र****.** – उक्तां – ‘चतुर्वर्णस्वरूपत्वं निगमयति – तदेतत् **ब्रह्म** **क्षत्रं** **विट्** **छूद्र****:** इति । **तत्** – तस्मात् उक्तरीत्या ब्राह्मणक्षत्रादिवर्णानां ब्रह्मणो जातत्वात् एतद्ब्रह्मैव ब्रह्मक्षत्र-विट्छूद्रात्मकनिति भावः । ननु ब्रह्मणः कथं चातुर्वर्ण्यस्वरूपत्वम् । क्षत्रादिवर्णत्रय-सृष्टिर्ह्युक्ता; न ब्रह्मवर्णसृष्टिः अत्र इत्यपेक्षायामाह – **तदग्निनैव** **देवेषु** **ब्रह्माभवत्** इति । **अग्निना** इति इत्थंभावे तृतीया । स मुखाञ्च योनेहस्ताभ्यां च अग्निमसृजत इति, तेनारसो निरवर्तताग्निः इति च सृष्टत्वेन प्रागुक्तेन अग्निनैव **विशिष्टं** **सत्** **तत्** – परं ब्रह्म देवेषु **ब्रह्माभवत्** – ब्राह्मणोऽभवत् । अग्निरूपं ब्रह्म ब्राह्मणत्वजातिमत् । काठिन्यवान् यो बिभर्ति तस्मै भूम्यात्मने नमः (वि.पु.१-४-२८) इतिवत् । अत: ब्रह्मणोऽग्निद्वारा ब्रह्मणत्वम् इत्यग्निरूपो ब्राह्मणो अभवदिति पर्यवसितोऽर्थः । एवमेव इन्द्रादिरूपविशिष्टं ब्रह्म तद्द्वारा क्षत्रियत्वजातिमदभूत्; वसुरुद्रादिरूपविशिष्टं ब्रह्म तद्द्वारा वैश्यत्व-जातिमदभूत् पृथिवीरूपविशिष्टं ब्रह्म तद्द्वारा शूद्रत्वजातिमदभूत् इति सिद्धम् । एवं परब्रह्मणो देवेषु ब्राह्मणत्व-क्षत्रियत्वादिजातिमत्त्वम् अग्नीन्द्रादिद्वारकमित्युक्त्वा मनुष्येषु ब्राह्मणत्वादिजातिमत्त्वप्रकारं ब्रह्मणो दर्शयति – **ब्राह्मणो** **मनुष्येषु** **क्षत्रियेण** **क्षत्रियो****बैश्येन** **वैश्यः** **शूद्रेण** **शूद्रः** इत्यादि । **ब्राह्मणो** **मनुष्येषु** इत्यत्र ब्राह्मणेन इत्यध्याहर्तव्यम्, ब्राह्मणेन ब्राह्मण इति । क्षात्रियेण क्षत्रिय इत्युत्तरग्रन्थानुसारात् । ततश्च देवेषु अग्न्यादिद्वारेणेव मनुष्येष्वपि परं ब्रह्म ब्राह्मणद्वारा ब्राह्मणत्वजातिमदभवत् । क्षत्रियवैश्यादिद्वारा क्षत्रियत्वादि-जातिमदभवत् इत्यर्थः ।

प्रसङ्गात् अग्निब्राह्मणौ प्रशंसति – **तस्मात्** **अग्नावेव** **देवेषु** **लोकमिच्छन्ते****ब्राह्मणे** **मनुष्येषु** इत्यादि । **तस्मात्** -बुद्धिस्थाद्वक्ष्यमाणाद्धेतोः, पूर्वोक्तहेतोर्वा – **देवेषु** -देवानां मध्ये लोकम् अग्नावेव **इच्छन्ते** – इच्छन्ति । **लोकम्** फलम् । अग्नौ इति निमित्तसप्तमी । अग्ने: निमित्तादेव इच्छन्ति लोकम् । **मनुष्येषु** – मनुष्याणां मध्ये ब्राह्मणादेव निमित्तात् लोकमिच्छन्ति इत्यर्थः । यद्वा – देवानां मध्ये अग्नावेव हुत्वा, मनुष्याणां मध्ये ब्राह्मण एव दत्वा लोकमिच्छन्ति इत्यर्थः । **तस्मात्** इति पूर्वपरामृष्टं प्राशस्त्यहेतुमाह – **एताभ्यां** **हि** **रूपाभ्यां** **ब्रह्माभवत्** । प्रथमत इति शेषः । एताभ्याम् अग्निब्राह्मणरूपाभ्यां **हि** यस्मात् परं ब्रह्म प्रथमतो विशिष्टम् अभवदित्यर्थः । अतोऽग्ने: देवेषु, ब्राह्मणस्य **मनुष्येषु** अग्नजत्वात् प्राशस्त्यमिति भावः । **यदभवत्****,****तस्माल्लोकम्****इच्छन्ति** इति पूर्वेणान्वयः ।

एवं निखिलजगत्कारणत्वादिगुणकम् आत्मस्वरूपमुक्त्वा तद्वेदनस्य अवश्य-कर्तव्यत्वमाह – **अथ** **यो** **ह** **वा** **अस्माल्लोकात्** **स्वं** **लोकमदृष्ट्वा** **प्रैति****,****स** **एनमविदितो****न** **भुनक्ति****,****यथा** **वेदो** **वा** **अननूक्तो** **अन्यद्वा** **कर्माकृतम्** इति । **अथ** शब्दो वाक्यान्त-रोपक्रमे । **ह** **वै** शब्द: प्रसिद्धौ । लोक्यते दृश्यत इति **लोकः** । नित्यसूरिभिः सर्वदा आलोक्यमानत्वात् परमात्मा **लोक** इत्युच्यते । एवंमूतं **स्वम्** – स्वीयमन्तरात्मानम् **अदृष्ट्वा** – दर्शनसमानाकारेणज्ञानेन अविषयीकृत्य यः पुमान् अस्माल्लोकात् **प्रैति** – लोकान्तरं गच्छति, तमेनं **सः** परमात्मा ‘स्व: आत्मभूतोऽपि **न** **भुनक्ति** – न परिपालयति । कस्त हेतोः इत्यत आह – **अविदितः** । अनुपासिता इत्यर्थः । उपासनाभावे वस्तुगत्या शेषितया आत्मभूतोऽपि संसारं न निवर्तयति इत्यर्थः । ययाऽऽह योगी याज्ञवल्क्यः –

_गवां_ _सर्पिः_ _शरीरस्थं_ _न_ _करोत्यङ्गपोषणम्_ _।_

_निस्सृतं_ _कर्मचरितं_ _पुनस्तस्यैव_ _भेषजम्_ _।।_

_एवं_ _स_ _हि_ _शरीरस्थः_ _सर्पिर्वत्_ _परमेश्वरः_ _।_

_विना_ _चोपासनां_ _देवो_ _न_ _करोति_ _हितं_ _नृणाम्_ _।।_ _इति_ _।।_

तत्र दृष्टान्तमाह – **यथा** **वेदो** **वा** **अनूक्तो** **अन्यद्वा** **कर्माकृतम्** इति । वेदस्य सर्वोपकारार्थप्रवृत्ततया सर्वसाधारण्येऽपि अनधीतो न पालयति, ‘यथा’ ज्योतिष्टोमादि वैदिकं कर्म अननुष्ठितं नोपकरोति, तथेश्वरः स्वस्य शेषिभूतोऽपि अनुपासितः संसारं न निवर्तयति इत्यर्थः । **यदि** **ह** **वा** **अप्यनेवंवित्** **महत्पुण्यं** **कर्म** **करोति****,****तद्धास्यान्ततः****क्षीयत** **एव** इति । **ह** शब्दः प्रसिद्धौ । **अनेवंवित्** अब्रह्मवित् यदि वाऽपि महदश्वमेधादि पुण्यं कर्म **करोति** – कुर्यात् , **तत्** – अस्य अब्रह्मविदः कर्म **अन्ततः** सुदूरं गत्वापि बहुकालं स्थित्वापीति यावत् – **क्षीयते** – नश्यत्येव इत्यर्थः । क्षीणफलं भवतीति यावत् । यो वा एतदक्षरं गार्ग्यविदित्वा अस्मिन् लोके जुहोति यजते तपस्तप्यते बहूनि वर्षसहस्त्राणि अन्तवदेवास्य तद्भवति (बृ.उ.-५-८-९) इति श्रुतेरिति भावः । अतः किं कार्यमित्यत आह – **आत्मानमेव** **लोकमुपासीत** इति । इतरत् परित्यज्य आत्मानमेव लोकमुपासीत इत्यर्थः । लोक्यत इति **लोकः** फलम् । उपायभूतम् आत्मानमेव उपेयभूतं भजेत इत्यर्थः ।

एवंसति न पूर्वोक्तो दोष इत्याह – स य **आत्मानमेव** **लोकमुपास्ते****,****न** **हास्य** **कर्म****क्षीयते** इति । उक्तरीत्या परमात्मोपासकस्य कर्म न क्षीयत इत्यर्थः । अत्र कर्मशब्द: उपासना परः; तदङ्गभूतकर्मपरो वा । आत्मोपासकस्य इतरकर्माप्रसक्तेरिति द्रष्टव्यम् । कर्मणः क्षणिकस्य अत्र निषिध्यमानं क्षयित्वं नाम क्षयिफलकत्वरूपम् । कर्मणश्च अक्षयफलकत्वम् उपासनाद्वारेति द्रष्टव्यम् । **अस्माध्येवात्मनो** **यद्यत्कामयते** **तत्तत्** **सृजते** इति । **तस्मादेव** – ब्रह्मवेदनाद्धेतोः – हि शब्दः श्रुत्यन्तरप्रसिद्धिं दर्शयति । अयमुपासकः स यदि पितृलोककामो भवति सङ्कल्पादेवास्य पितरः समुत्तिष्ठन्ति (छां.उ.८-२-१) सड़कल्पादेव तच्छ्रुतेः (ब्र.सू.४-४-८) इति श्रुतिसूत्रोक्तरीत्या **आत्मनः** स्वस्य **यद्यत्****कामयते** – यद्यदभिलषितम्, तत् सर्वं सङ्कल्पमात्रेण सृजति इत्यर्थः ।। १५।।

**[****जीवात्मनोपि** **सर्वभूतलोकत्वम्****]**

****

**अथो** **अयं** **वा** **आत्मा** **सर्वेषां** **भूतानां** **लोकः** **।** **स** **यज्जुहोति** **यद्यजते****,****तेन****देवानां** **लोकः** **।** **अथ** **यदनुब्रूते** **तेनर्षिणाम्** **।** **अथ** **यत्** **पितृभ्यो** **निपृणाति** **यत्****प्रजामिच्छते****,****तेन** **पितृणाम्** **।** **अथ** **यन्मनुष्यान्** **वासयते****,****यदेभ्योऽशनं** **ददाति****,****तेन** **मनुष्याणाम्** **।** **अथ** **यत्** **पशुभ्यतृणोदकं** **विन्दति****,****तेन** **पशूनाम्** **।** **यदस्य****गृहेषु** **श्वापदा** **वयाँस्यापिपीलिकाभ्य** **उपजीवन्ति****,****तेन** **तेषां** **लोकः** **।** **यथा** **ह** **वै****स्वाय** **लोकायारिष्टमिच्छेत्** **।****एवं** **हैवंविदे** **सर्वाणि** **भूतान्यरिष्टिमिच्छन्ति** **।** **तद्वा** **एतद्विदितं** **मीमाँसितम्** **।।** **१६** **।।**

**प्र****.** – ननु आत्मानमेव लोकमुपासीत इत्युक्तमयुक्तम् । लोको हि नाम प्राणिभोगस्थानविशेषः । तथात्वात्मनः कथमित्याशङ्क्य ‘कैमुतिकन्यायेन’ ‘परब्रह्मण: लोकत्वं दर्शयितुं प्रत्यगात्मन एव ‘सर्वोपकारकत्वेन सर्वभूतोपेयत्वात् सर्वभूतलोकत्वं प्रथममाह’ – **अथो** **अयं** **वा** **आत्मा** **सर्वेषां** **भूतानां** **लोकः** **।** **अथो** शब्दो वाक्यान्तरोप-क्रमे । वैशब्दोऽवधारणे । **अयं** अहमिति प्रत्यक्षसिद्धः **आत्मा** **वै** जीवात्मैव सर्वेषां भूतानां लोक इत्यर्थः । तदेव उपपादयति – **स** **यज्जुहोति** **यद्यजते** **तेन** **देवानां** **लोकः** **।**

**स****:** – प्रत्यगात्मा जुहोति इति यत्, यजत इति च यत्; आभ्यां यागहोमाभ्यां देवानाम् उपकारकत्वेन लोक इत्यर्थः । **अथ** **यदनुब्रूते** **तेनर्षीणाम्** इति । **अनुब्रूते** – स्वाध्यायमधीते इति यत् । **तेन** – अध्ययनेन ऋषीणां लोक इत्यर्थः । **अथ** **यत्पितृभ्यो** **निपृणाति** पिण्डोदकादि प्रयच्छतीति यदित्यर्थः । **निर्मृणानि** **इति** पाठे निर्मर्णनं और्ध्वदैहिकम् । मृण – हिंसायाम् (धा.पा.१३३२) इति हि धातुः । **यत्प्रजामिच्छते** । प्रजामुत्पादयतीति यदिति यावत् । **तेन** **पितॄणां** लोक इति शेषः । **अथ** **यन्मनुष्यान्** – – – – **मनुष्याणाम्****अथ** अपि च **वासयते** – गृहे शयनासनावकाश प्रदानेन अतिथीन्’ वासयते इति यत्; वसद्भ्यश्च अन्नं ददाति इति यत्’, ततो मनुष्याणां लोक इत्यर्थः । अथ यत्पशुभ्यः – **पशूनाम्** इति । तृणानि च उदकञ्च **तृणोदकं** **पशुभ्य****:** गवादिभ्यः **विन्दति** ‘लम्भयतीति’ यदित्यर्थः । तेन **पशूनाम्** – लोक इति शेषः । **यदस्य****……****लोकः** । **आपिपीलिकाभ्यः** इत्यत्र आङ् अभिविधौ । **श्वापदाः****—** श्वादयः । **वयांसि** – काकादीनि । कणबलिभाण्डप्रक्षाळनादि यदस्य गृहस्थस्य गृहे श्वपक्षिपिपीलिकादयः उपजीवन्ति, अतस्तेषां लोक इत्यर्थः । एवं स्वात्मनः सर्वभूतलोकत्वपरिज्ञानस्य फलमाह **यथा** **ह** **वै** **स्वायलोकाय** इति । **ह** **वै** शब्दः प्रसिद्धौ । यथा लोके जनः **स्वायलोकाय** – स्वभोगस्थानाय । **अरिष्टं** – रिष्टं नाश: रिष हिंसायां (धा.पा. ६९४) इति हि धातुः, भावे क्तः । अरिष्टं – अनाशम् इच्छति । एवमेव आत्मनः सर्वभूतलोकत्वविदे **‘****सर्वाणि** – देवपितृप्रभृति’ आपिपीलिकं भूतानि **अरिष्टं** – क्षेमं वाञ्छन्ति इत्यर्थः । एवं परमात्मन: लोकत्वोपपादनोपयुक्तं प्रत्यगात्मनः सर्वभूतलोकत्वमुपपाद्य अथ तदुपजीवनेन परमप्रकृतं परमात्मन: लोकत्वमुपसंहरति – **तद्वा** **एतद्विदितं** **मीमांसितम्** । **तद्वा** -एवं प्रत्यगात्मनः सर्वभूतलोकत्वदर्शनादेव **एतत्** – परमप्रकृतं परमात्मनः ‘लोकत्वं **विदितं** **मीमांसितं****‘** – कैमुतिकन्यायतर्कानुगृहीतं ‘सत् विदितमित्यर्थः’ । उक्तरीत्या प्रत्यगात्मन एव सर्वभूतलोकत्वे प्रत्यक्षसिद्धे सर्वात्मनः परमात्मनः सर्वभूतलोकत्वं न सन्देग्धव्यम् इति यावत् ।।

**[****आत्मनः** **जायापुत्रवित्तकर्मापेक्षा****]**

****

**आत्मेवेदमग्र** **आसीदेक** **एव** **।** **सोऽकामयत** **जाया** **मे** **स्यात्****,****अथ** **प्रजायेय****,****अथ** **वित्तं** **मे** **स्यात्****,****अथ** **कर्म** **कुर्वीयेति** **।** **एतावान्** **वै** **कामः** **।** **नेच्छँश्चनातो****भूयो** **विन्देत्** **।** **तस्मादप्येतर्ह्येकाकी** **कामयते****–****जाया** **मे** **स्यादथ** **प्रजायेय****,****अथ** **वित्तं****मे** **स्यादथ** **कर्म** **कुर्वीयेति** **।** **स** **यावदप्येतेषामेकैकं** **न** **प्राप्नोति** **अकृत्स्न** **एव****तावन्मन्यते** **।** **तस्योकृत्स्नता****–****मन** **एवास्यात्मा** **।** **वाग्** **जाया** **प्राणः** **प्रजा** **।** **चक्षुः****मानुषं** **वित्तम्****,****चक्षुषा** **हि** **विन्दते****,****श्रोत्रं** **दैवँ** **श्रोत्रेण** **हि** **तच्छृणोति** **आत्मैवास्य****कर्म** **।** **आत्मना** **हि** **कर्म** **करोति** **।** **स** **एष** **पाङ्क्तो** **यज्ञः****,****पाङ्क्त****:****पशुः****,****पाङ्क्त****:****पुरुषः।****पाङ्क्तमिदँ** **सर्वं** **यदिदं** **किन्च** **।** **तदिदँ** **सर्वमाप्नोति****,****य** **एवं** **वेद** **।।** **१७** **।।**

****

**॥** **इति** **तृतीयाध्याये** **चतुर्थब्राह्मणम्** **।।**

****

**प्र****. –****आत्मैवेदमग्र** **आसीदेक** **एव** **।** **इदं** – जायापुत्रादिविभागवज्जगत् अग्रे-तत्सृष्टेः पूर्वकाले जायापुत्रादिविभागशून्यतया एक एव आत्मैवासीत् । परं ब्रह्म जायापुत्रादिसृष्टेः पूर्वं केवलपुरुषरूप एव स्थित इत्यर्थः । **सोऽकामयत** इत्यादि । **सः** पुरुषरूपः परमात्मा अकामयत । किमिति? **मे** -मम जाया भूयात्, **अथ****–** तदनन्तरं पुत्रादिरूपेण प्रजायेय, अथ वित्तञ्च में भवतु, तेन यज्ञादिकर्म **कुर्वीय** .करवाणि इत्यकामयत इत्यर्थः । परमात्मनः सर्वनामरूपाश्रयत्वात् कर्मानुगुणं प्रथम पुरुषरूपेण सृष्टजीवद्वारा एतादृशकामनाश्रयत्वम् । काठिन्यवान् यो बिभर्ति तस्मै भूम्यात्मने (वि.पु.१-४-२८) इतिवत् मुख्यमेव द्रष्टव्यम् । **एतावान्** **वै** **कामः** । जायापुत्रवित्तकमव्यतिरेकेण संसारिणां **कामः** – कामनाविषयः कोऽपि नास्ति । किन्तु एतावानेव इत्यर्थः । **नेच्छंश्चनातो** **भूयो** **विन्देत्** **।** **च** न शब्दोप्यर्थः । **इच्छत्रापि** ‘चिन्तयन्नपि **अतो** **भूयः** एभ्यः जायापुत्रवित्तकर्मभ्यः अधिकं त्रैगुण्यनिष्ठः न लभत इत्यर्थः । **तस्मादप्येतर्हि** **एकाकी** **कामयते** इत्यादि । कस्माद्धेतो: **एतर्ह्यपि** अद्यत्वेऽपि **एकाकी** पुरुषः जायापुत्रवित्तादिरहितः जायापुत्रवित्तकर्माणि एव कामयते इत्यर्थः । अतः इदानीन्तनैकाकीपुरुषे दृश्यमाना एषा कामना, एवमेवाग्रेप्यभूत् इत्यत्र ज्ञापिका इति भावः । **स** **यावदप्येतेषामेकैकं** **न** **प्राप्नोति** इति । **सः** – एकाकी पुरुषः **यावत्** -यावन्तं कालं **एतेषां** – जायादीनां चतुर्णां मध्ये एकैकमपि न प्राप्नोति तावत्कालं **अकृत्स्न** : एकांशहीन इत्येव स्वात्मानं मन्यते इत्यर्थः । अत इदानीन्तनदर्शनानु-गुण्येनाग्रेऽप्येतेषां जायादीनां चतुर्णामपि कामनाविषयत्वम् अवधेयमिति भावः । यस्तु वैराग्येण वा अलाभेन वा जायापुत्रवित्तकर्मान्यतमहीनतया अकृत्स्नः तस्य कृत्स्नतासम्पत्तिप्रकारं दर्शयति तस्योकृत्स्नता । उशब्दोऽवधारणे **तस्य** – तादृशल्य **कृत्स्नता** ‘पूर्णता एवमेव’ भवति इत्यर्थः । **मन** **एवास्यात्म** **इति** **।** **अस्य** – अकृत्स्नत्वं मन्यमानस्य पुरुषस्य मन एव आत्मा त्रिवर्गप्रधानस्वस्वरूपतया कल्पनीयम् इत्यर्थः । मनसः प्रधानत्वात् इति भावः । **वाग्जाया** इति । वाचः मनोधीनवृत्तिकत्वात् स्रीत्वसाम्याच वाचं जायां कल्पयेत् इति भावः । प्राणः **प्रजा** पुत्र इत्यर्थः । वाङ्मनसाधीनत्वात् ‘प्राणस्य, प्राणं पुत्रत्वेन कल्पयेत् इत्यर्थः । देवमानुषभेदेन वित्तम् द्वेधा विभज्य दर्शयति – **चक्षुर्मानुषं****–****तच्छृणोति** इति । **तत्** – हिरण्यपश्चादिकं मानुषवित्तं **हि** – यस्मात् चक्षुषा विन्दते, अत: मानुषवित्तोपलम्भकत्वाञ्चक्षुरेव मानुषं वित्तं कल्पनीयम् । **तत्** – दैवशब्दितादृष्टं तत्प्रतिपादकश्रुतिस्मृतिद्वारा श्रोत्रेण **हि** – यस्माच्छृणोति तस्मात् तदुपलम्भकत्वात् श्रोत्रं दैवं वित्तं कल्पयेत् इत्यर्थः । आत्मैवास्य कर्म **आत्मना** **हि** **कर्म** **करोति** इति । अत्र आत्मशब्दः शरीरपरः । ऐहिकामुष्मिककर्म-करणत्वात् शरीरं कर्म कल्पयेत् इत्यर्थः । **स** **एषो** **पा****ङ्क्तो** **यज्ञः** । आत्मजायापुत्रवित्त-कर्मलक्षणपञ्चकनिर्वर्त्य: सः एषः समुदाय: ‘पञ्चाक्षराः **पङ्क्ति****:****पाङ्क्तो** यज्ञः’ इतिनिर्दिष्टपा**ङ्क्त** यज्ञात्मा, पञ्चत्वसङ्ख्यासामान्यात् इत्यर्थः । तथा **पाङ्क्त****:** **पशुः** । पशोरपि पाञ्चभौतिकत्वात् **पाङ्क्त्व** म् । अतः मन आदि पूर्वोक्त समुदायोऽपि पञ्चत्वसङ्ख्याश्रयत्वात् **पाङ्क्त****:** पशुरित्यर्थः । **पाङ्क्त****:** **पुरुषः** । पुरुषस्यापि पाञ्चभौतिकत्वेन **पाङ्क्त्वम्** । अतः मन आदि पञ्चकसमुदायोऽपि’ पञ्चत्वसङ्ख्यासामान्यात् **पाङ्क्त****:** पुरुष एवेति भावः । **पाङ्क्तमिदं** **सर्वं** **यदिदं** **किञ्च** । यदिदं किञ्चित् दृश्यते लोके, तस्य सर्वस्यापि पाञ्चभौतिकत्वात् **पाङ्क्त्वम्** इत्यर्थः । अतः मनोलक्षणात्मादि समुदायस्यापि पञ्चत्वसङ्ख्याश्रयत्वेन **पाङ्क्त्वात्****पाङ्क्तय** ज्ञत्व **पाङ्क्त** पशुत्व **पाङ्क्त** पुरुषत्व **पाङ्क्त** सर्वत्वदृष्टिः तत्र कर्तव्या इति भावः । एतत् दृष्ट्युपासनस्य फलमाह – **तदिदं** **सर्वमाप्नोति** **य** **एवं** **वेद** इति । मनोवाक्प्राणचक्षुश्श्रोत्र-शरीरलक्षण समुदायमात्मजायापुत्रवित्तकर्मरूपेण पूर्वोक्तक्रमेण **पाङ्क्त** यज्ञत्व **पाङ्क्त** पशुत्व **पाङ्क्त** पुरुषत्व **पाङ्क्त** सर्वत्वरूपेण य उपास्ते, स **तदिदँ** **सर्वं** – **पाङ्क्त** शब्दितं ‘निखिलं प्राप्नोति’ इत्यर्थः ।। १७ ।।

**।।** **इति** **तृतीयाध्यायस्य** **चतुर्थ** **ब्राह्मण** **प्रकाशिका** **।।**

****

**तृतीयाध्याये** **पञ्चमं** **ब्राह्मणम्**

****

**सप्तान्नब्राह्मणम्**

****

**[****अत्रसप्तक** **सृष्टिः****]**

****

**यत्** **सप्तान्नानि** **मेधया** **तपसाऽजनयत्** **पिता** **।**

**एकमस्य** **साधारणं** **द्वे** **देवानभाजयत्** **।।**

**त्रीण्यात्मनेऽकुरुत** **पशुभ्य** **एकं** **प्रायच्छत्** **।**

**तस्मिन्** **सर्वं** **प्रतिष्ठितं** **यच्च** **प्राणिति** **यच्च** **न** **।।**

**‘****तस्मात्तानि****‘****न** **क्षीयन्ते** **अद्यमानानि** **सर्वदा** **।**

**यो** **वै** **तामक्षितिं** **वेद** **सोऽन्नमत्ति** **प्रतीकेन** **।।**

**स** **देवानपि** **गच्छति** **स** **र्जमुपजीवति** **।।** **इति** **श्लोकाः** **।।**

****

**प्र****. –****यत्साप्तान्नानि** **मेधया** **तपसा** **अजनयत्** **पिता** इत्यादि प्रथमखण्डश्लोकाः श्रुत्यैव व्याख्यास्यन्ते इति नेह तन्यते ।। १ ।।

**[****अन्नसप्तकविवरणम्****]**

****

**यत्साप्तान्नानि** **मेधया** **तपसाऽजनयत्** **पितेति** **।** **मेधया** **हि** **तपसाऽजनयत्****पिता** **।**

****

**एकमस्य** **साधारणमिति** **।** **इदमेवास्य** **तत्** **साधारणमन्नम्** **यदिदमद्यते** **।****स** **य** **एतदुपास्ते****,****न** **स** **पाप्मानो** **व्यावर्तते** **।** **मिश्रँ** **ह्येतत्** **।****द्वे** **देवानभाजयदिति** **हुतञ्च** **प्रहुतञ्च** **।** **तस्माद्देवेभ्यो** **जुह्वति** **प्र** **च** **जुह्वति** **।****अथो** **आहुर्दर्शपूर्णमासाविति** **।** **तस्मान्नेष्टियाजुकः** **स्यात्** **।****पशुभ्य** **एकं** **प्रायच्छदिति** **।** **तत्ययः** **।** **पयो** **ह्येवाग्रे** **मनुष्याश्च** **पशवश्चोप****–****जीवन्ति** **।** **तस्मात्** **कुमारं** **जातं** **घृतं** **वैवाग्रे****‘****प्रतिलिलेहयन्ति****‘,****स्तनं** **वा** **नु** **धापयन्ति।****अथ** **वत्सं** **जातमाहुरतृणाद** **इति** **।**

****

**तस्मिन्त्सर्वं** **प्रतिष्ठितं** **यच्च** **प्राणिति** **यच्च** **नेति** **।** **पयसि** **हीदँ** **सर्वं** **प्रतिष्ठितम्****,****यच्च** **प्राणिति** **यच्च** **न** **।** **तद्यदिदमाहुः** **संवत्सरं** **पयसा** **जुह्वदपपुनर्मृत्युं** **जयतीति****,****न** **तथा** **विद्यात्** **।** **यदहरेव** **जुहोति****,****तदहः** **पुनर्मृत्युमपजयति** **।****एवं** **विद्वान्** **सर्वं** **हि** **देवेभ्योऽन्नाद्यं** **प्रयच्छति** **।****तस्मात्तानि** **न** **क्षीयन्ते** **अद्यमानानि** **सर्वदा** **।।** **इति** **।**

**पुरुषो** **वा** **अक्षितिः** **।** **स** **हीदमन्नं** **पुनःपुनर्जनयते** **।****यो** **वै** **तामक्षिर्ति** **वेदेति** **।** **पुरुषो** **वा** **अक्षितिः** **।** **स** **हीदमन्नं** **धिया** **धिया****जनयते** **कर्मभिः** **।** **यद्वैतन्न** **कुर्यात्।** **क्षीयते** **ह** **।****सोऽन्नमत्ति** **प्रतीकेनेति** **।** **मुखं** **प्रतीकं** **मुखेन** **इत्येतत्** **।****स** **देवानपिगच्छति** **स** **ऊर्जमुपजीवतीति** **प्रशँसा** **।।** **२** **।।**

**प्र****–** प्रथमखण्डोदाहृतान् एतान् श्लोकान् श्रुतिः स्वयमेव व्याकरोति । **यत्सप्तान्नानि****…****पिता** इति । अत्र **पितेतीति** ‘इति करणपर्यन्तं व्याख्येयप्रतीकग्रहणम’ । **मेधया** **हि** **तपसा** **अजनयत्पिता** इत्यंशः तस्य व्याख्यानम् । **पिता** – सर्वजनकः परमात्मा **मेधया** – ज्ञानरूपेण तपसा सप्तान्नानि अजनयत् इति यत् तदिदमन्नजनकत्वम्, तपसा चीयते ब्रह्म, (मुं.उ.१-१-९) यस्य ज्ञानमयं तपः तस्मादेतद्ब्रह्म नामरूपमन्नं च जायते (मुं.उ.१-१-१०) इति ज्ञानमयेन तपसा नामरूपलक्षणान्नजनकस्य परमात्मन: **‘****हि** प्रसिद्धं खलु, अतः किमत्र व्याख्यातव्यमस्तीति भावः ।

**एकमस्य** **साधारणमिति** इति प्रतीकधारणम् । तद्व्याचष्टे **इदमेव****….****यदिदमद्यते** इति । **यदिदं** – व्रीहियवादिरूपम् अहाते, तदिदमेव, **अस्य** – भोक्तृवर्गस्य ‘देवपित्रादेः साधारणमन्नम् इत्यर्थः । साधारणत्वफलमाह – **स** **य** **एतदुपास्ते** इत्यादिना । **एतत्** -ईदृशं साधारणमन्नं देवपित्रादिभ्यः अदत्वा **स** **य** **उपास्ते** – यः भुङ्क्ते सः पाप्मनः **न****व्यावर्तते** – ‘न विमुच्यते इत्यर्थः । तत्र हेतुमाह – **मिश्रं** **ह्येतत्** **।** **हि** – यस्माद्धेतोः **एतत्** व्रीहियवादिरूपमन्नं **मिश्रं** – मिश्रितम्, देवपित्राद्यन्यदीयद्रव्येण सङ्कीर्णम् साधारणमिति यावत् । अत: देवपित्रादिभ्यः अदत्वा भुञ्जानस्य पापमनिवार्यमिति भावः ।

गीतञ्च भगवता –

_तैर्दत्तानप्रदायैभ्यो_ _यो_ _भुङ्क्ते_ _स्तेन_ _एव_ _सः_ _।।_ (भ.गी.३-१२)

_यज्ञशिष्टाशिनः_ _सन्तो_ _मुच्यन्ते_ _सर्वकिल्बिषैः_ _।_

_ते_ _त्वघं_ _भुञ्जते_ _पापा_ _ये_ _पचन्त्यात्मकारणात्_ _।।_ (भ.गी.३-१३) ।। इति ।

तथा च श्रुतिः केवलाघो भवति केवलादी इति केवलादी देवपित्रोदिभ्य: अदत्वा भुञ्जानः इत्यर्थः । तस्मात् देवपित्रादिभ्यः निवेदितं मनुष्येण भोक्तव्यमित्यर्थः । एवञ्च प्रसिद्धमन्नं मनुष्येषु विनियुज्यत इति फलितार्थ: ।

**हे** **देवानभाजयत्** इति व्याख्येयम् । तव्द्याचष्टे – **हुतञ्च** **प्रहुतञ्च** **।** **तस्माद्देवेभ्यो****जुह्वति** **प्र** **च** **जुह्वति** **।** **द्वे** **देवानभाजयत्** इति मन्त्रखण्डेन द्वे अन्ने सृट्टा पिता सर्वका देवान् असाधारण्येन **अभाजयत्** – अप्रीणयत् इत्यर्थकेन ये अन्ने उक्ते ते हुतञ्च प्रहुतञ्च इति व्याचक्षते इत्यर्थः । **हुतं** – औपासनं **प्रहुतम्** – अग्निहोत्रादि । यस्मात् हुत**प्रहुते** देवेभ्यः परमात्मना दत्ते । तस्मात् देवेभ्य: देवानुद्दिश्यैव **जुह्वति** **च** **प्रजुह्वति** **च** । हुतप्रहुते वैदिकाः कुर्वन्ति इत्यर्थः । एतस्यैव मन्त्रांशस्य व्याख्यान्तरमाह – **अ****थो****आहुर्दर्शपूर्णमासौ** इति । **तस्मान्नेष्टियाजुकः** **स्यात्** **।** **अथो** इति पक्षान्तरोपन्यासे। केचन दर्शपूर्णमासावेव, ‘हुतप्रहुताख्यतया पूर्वपक्षे व्याख्याते’, देवान्ने इत्याहुः । यस्मात् दर्शपूर्णमासयोः देवान्नत्वम्, तस्मात् इष्टियाजुकः तदतिरिक्तकाम्येष्टियजनशीले न स्यात् इत्यर्थः । यद्वा – **तस्मात्** – दर्शपूर्णमासयोरेव हुतप्रहुततया देवान्नत्वात् तत्र कियत्यप्यपचा**रे** देवाः कुप्येयुः इति **नेष्टियाजुकः** **स्यात्** – दर्शपूर्णमासयोः आर्त्विज्यं न कुर्यात् इत्यर्थः ।

क्रमप्राप्तं त्रीण्यात्मनोऽकुरुत इति मन्त्रं वक्तव्यबाहुल्यात् अन्ते’ व्याचिकीर्षु: तदतिक्रम्य तदुत्तरमन्त्रं व्याकर्तुं **पशुभ्य** **एकं** **प्रायच्छत्** इति प्रतीकं धृत्वा तव्द्याचष्टे-**तत्****पयः** **।** **पयो** **ह्येवाग्रे** इत्यादिना । **तत्पयः** **।** **तत्** – पशुभ्य: ‘दत्ततया मन्त्रोक्तमन्नं **पयः** -क्षीररूपम् इत्यर्थः । अत एव हि मनुष्याः पशवश्च **अग्रे** – प्रथमतः पय एव उपजीवनन्ति इत्यर्थः । अत्र मनुष्याश्च उपजीवन्ति इत्युक्त्वा पशुभ्यः एकं प्रायच्छत्’ इत्यत्र **पशुशब्दो** द्विपाश्चतुष्पात्साधारणो द्रष्टव्यः । **तस्मात्** – पयसः द्विपाच्चतुष्पादन्नत्वादेव जातं कुमारं जातकर्मसंस्कारे **घृतं** **वैव** – पयोविकारं घृतमेव **अग्ने** प्रथमतः **प्रलिलेहयन्ति** ‘आस्वादयन्ति इत्यर्थः । लिहेर्धातोः णिचि द्विर्वचनं छान्दसम् । **स्तनं** **वा** **नु** **घापयन्ति** । जातकर्माद्यकरणे स्तनं वा **धापयन्ति** – पाययन्ति इत्यर्थः । नुशब्दः खल्वर्थे । **अथ****वत्सं** **जातमाहुरतृणाद** इति । अथशब्दो वाक्योपक्रमे । पयसः पश्वन्नत्वादेव जातमात्रं वत्सं अतृणाद इति । पयोमात्राहार इत्याहुः इत्यर्थः । तथा च यवव्रीहितृणाद्यदनायोग्यकालेऽपि पयस एव पशुभिः आ**ह्नि** यमाणत्वात् पयः पश्वन्नमिति युक्तमिति भावः । **तस्मिन्** **सर्वं** **प्रतिष्ठितं** **यच्च** **प्राणिति** **यच्च** **नेति** व्याख्येयग्रहणम् । तव्द्याचष्टे **पयसि** **हीदं** **सर्वं** **प्रतिष्ठितं** **यच्च** **प्राणिति** **यच्च** **नेति** **।** **यत्** **प्राणिति** -चेष्टते मनुष्यपश्चादिकम्। यच्च न चेष्टते वृक्षादिकम्। ‘तदिदं सर्वं’ **पयसि** **प्रतिष्ठितं** पयोऽधीनजीवनं **हि** प्रसिद्धमित्यर्थः । स्थावरप्रतिष्ठाहेतुभूतजलस्यापि पयश्शब्देन ग्रहणात् स्थावराणामपि पयोन्नकत्वं सम्भवतीति भावः । **तद्यदिदमाहुस्संवत्सरं** **पयसा****जुह्वदिति** । ‘संवत्सरं कालं **पयसा** **जुह्वत्** – पयोहोम कुर्वन् अपमृत्युं जयतीति यदाहुः, तत्पुनस्तथा न विद्यात् । तर्हि कथं ज्ञातव्यम् इत्यत्राह – यदहरेव **जुहोति** **तदहः****पुनर्मृत्युमपजयति** । यस्मिन्नहनि पयसा जुहोति, तदहर्मात्रसाध्यपय आहुत्यैव तस्मिन्नेवाहनि’ अपमृत्युं जयति इत्यर्थः । (अपमृत्युशब्दयोः व्यवधानं छान्दसम्) । एतज्ज्ञनस्य फलमाह –**‘****एवं** **विद्वान्** **सर्वं** **हि** **देवेभ्योऽन्नाद्यं** **प्रयच्छति** इति । **अन्नाद्यं** इत्याद्यशब्देन पय आज्यादिकमुच्यते । **एवं** **विद्वान्** – एकाहमातन्नसाध्यपयोहोमस्य अपमृत्युजयफलकत्वज्ञानवान् यद्यत् अन्नाद्यं स्वयमत्ति, तत् सर्वं देवेभ्य एव ददाति इत्यर्थः । देवेभ्यः तद्दानेन यत्फलं लभते तल्लभत इति भावः ।।

**तस्मात्तानि** **नक्षीयन्ते** **अद्यमानानि** **सर्वदा** इति व्याख्येयग्रहणम् । अत्र तस्मात् इति शब्दार्थं व्याचष्टे – **पुरुषो** **वा** **अक्षिति****:** स हीदमन्नं पुनः पुनर्जनयते इति । वैशब्दो-ऽवधारणे । **‘****अक्षिति** :। – “अक्षत’ इत्यर्थः । यस्मादक्षत: – अक्षयः “पुरुषः परमात्मा’ । प्रत्यहमन्नानि पुनः पुनः प्राणिकर्मानुसारेण जनयति, तस्माद्धेतोः अहरहरद्यमानान्यपि अन्नानि नक्षीयन्तं इति मन्त्रार्थः इत्यर्थः ।

**यो** **वै** **तामक्षितिं** **वेद** इति प्रतीकग्रहणम् । तव्द्याचष्टे – **पुरुषो** **वा** **अक्षितिः** इत्यादिना । अत्र अक्षितिशब्दार्थः **पुरुषो** **वै** – पुरुष एव । परमात्मैव इत्यर्थः । तस्यैव पुरुषशब्दमुख्यार्थत्वात् । **धिया** – सङ्कल्पेन इत्यर्थः । उत्पाद्यान्न व्यक्त्यभिप्रायात्’ **धिया** **धिया** इति वीप्सा । **स** **हि** – पुरुषशब्दितः परमात्मैव इदमन्नं **धिया** **धिया****–** “सङ्कल्प्य सङ्कल्प्य **प्रत्यहं** – पुनःपुनः **कर्मभिः** **जनयते** – प्राणिनां कर्मभिस्सहितस्सन् जनयते । प्राणिकर्मानुगुणं जनयति इत्यर्थः । अत्र कर्मभिः इत्युक्तिः ईश्वरस्य वैषम्य-नैर्घृण्यपरिहाराय । वैषम्यनैर्घृण्ये न सापेक्षत्वात् (ब्र.सू.२-१-३४) इति न्यायादिति भाव: **एतत्** – अन्नं यद्ध- यदि हि स परः पिता इत्युक्त: । पुनःपुनः प्रत्यहं न कुर्यात्, अन्नं **क्षीयेत** ह । ‘अतः प्रत्यहम् अन्नकरणात् न क्षीयते इति भावः । एतादृशमक्षितिं” परं ब्रह्म यो वेद इति मन्त्रार्थं इत्यर्थः ।

**सोऽत्रमत्ति** **प्रतीकेन** इत्यंशं व्याचष्टे – **मुखं** **प्रतीकं** **मुखेन** इत्येतत् । अत्र **मुखमिति** व्याख्यानम् , **प्रतीकमिति** व्याख्येयम् । **मुखेन** **इत्येतत्** – प्रतीकेन इत्यनेन मन्त्रवचनेन मुखेन इत्युक्तं भवति इत्यर्थः । अनुष्यमात्रेऽपि अत्तीति प्रयोगसम्भवात् मुख्यभोजनप्रतीत्यर्थं मुखेन अन्नमत्ति इत्युक्तम् । ततश्च अन्नादनस्य मुखमात्रसाध्यत्वात् मुखेन इत्यस्य वैयर्थ्यं न चोदनीयम् । **स** **देवानपिगच्छति** **स** **ऊर्जमुपजीवतीति** प्रतीकधारणम् । तत् तात्पर्यकथनेन व्याचष्टे – **प्रशंसा** इति । **ऊर्जं****–** अन्नम्। निरतिशयभोग्यं परमात्मानम् इत्यर्थः । **प्रशंसा** – प्रशंसारूपफलश्रुतिरिति यावत् । अत्र **प्रशंसा** – इत्येतत् ब्राह्मणवाक्यं सोऽन्नमत्ति इत्यादि मन्त्रखण्डत्यस्यापि तात्पर्यकथनरूपम् । अत्र प्रतीकेन इति पदस्य ब्याख्येयत्वात् सोऽन्नमत्तीति खण्डः पृथग्गृहीतः । तत्र सप्तान्नस्रष्टृत्वादि-पूर्वोक्तगुणविशिष्टब्रह्मोपासकस्य सोऽन्नमत्तीति प्रथमखण्डेन ऐहिकातन्नभोक्तृत्वम्: स देवान् इति द्वितीयखण्डेन सर्वदेवतासायुज्यरूपमामुष्मिकं फलम् : स ऊर्जमिति तृतीयखण्डेन, अहमन्नमन्नमदन्तमद्मि इत्यादिषु परब्रह्मवाचकतया प्रतिपन्नस्य अन्नशब्दस्य पर्यायभूत ऊर्जशब्दः परब्रह्मवाचक इति तदुपजीवनरूपब्रह्मानुभवः मोक्षाख्यं फलमुच्यत इति विवेको द्रष्टव्यः ।। २ ॥

**[****आत्मार्थकॢप्तमनोवाक्प्राणात्मकान्नत्रयविवेचनम्****]**

**त्रीण्यात्मनेऽकुरुतेति । मनो वाचं प्राणम् । तान्यात्मनेऽकुरुत । अन्यत्रमना****अभूवम्, नादर्शम् ; अन्यत्रमना अभूवम् ; नाश्रौषमिति । मनसा ह्येव पश्यति,****मनसा शृणोति । कामस्सङ्कल्पो विचिकित्सा श्रद्धाऽश्रद्धा धृतिरधृतिर्हीर्धीर्भिरित्येतत्****सर्वं मन एव । तस्मादपि पृष्ठत उपस्पृष्टो मनसा विजानाति । य:कश्च शब्दो****वागेव सा । एषा ह्यन्तमायत्ताः एषा हि न ।****प्राणोऽपानो व्यान उदानः समानोऽन इत्येतत् सर्वं प्राण एव । एतन्मयो****वा अयमात्मा; वाङ्मयो मनोमयः प्राणमयः ।। ३ ।।**

**प्र****. –****त्रीण्यात्मनेऽकुरुतेति** व्याख्येयग्रहणम् । तव्द्याचष्टे – **मनो** **वाचं** **प्राणं****तान्यात्मनेऽकुरुत** इति । पूर्वोक्तः पिता सर्वेश्वरः मनोवाक्प्राणरूपाणि त्रीण्यन्नानि **आत्मने** – सर्वस्मै जीववर्गाय **अकुरुत****–** कृतवान् इत्यर्थः । उक्तं च व्यासार्यै: ज्योतिरधिकरणे सप्तान्नब्राह्मणव्याख्यानदशायाम् परमात्मनः सङ्कल्पात् जीवानाम् उपजीव्यत्वेन अन्नशब्दवाच्यानां सप्तानाम् उत्पत्तिमुक्त्वा, तत्र प्रसिद्धान्नम् , दर्शपूर्णमासौ, पयश्च इत्यन्नचतुष्टयस्य मानुषदेवतिर्यक्षु विनियोगमुक्त्वा **त्रीण्यात्मनेऽकुरुत** इत्यवशिष्टान्नत्रयस्य सर्वविधप्रवृत्तिहेतुत्वात् सामान्येन ‘सर्वभोक्तृवर्गशेषम् अकरोत् इत्युक्त्वेति उक्तम् । मनोवाक्प्राणानां ‘सर्वजीव साधारणोपकारकत्वं क्रमेणाह – **अन्यत्रमना****अभूवं** **नादर्शमन्यत्रमना** **अभूवं** **नाश्रौषमिति** इति अत्र लोकः प्रत्येतीति शेषः ।

अन्यत्र मनो यस्य सः अन्यत्रमनाः । मनसः व्यासङ्गदशायाम् इन्द्रियसम्बन्धेऽप्यर्थे विषयानुभवाभावः अनन्तरास्मरणलिङ्गेन अनुभूयत’ इति भावः । ततः किमित्यत्राह –**मनसा** **ह्येष** **पश्यति** **मनसा** **शृणोति** इति । मनसः यस्मात् व्यासङ्गदशायां दर्शनश्रवणा-भावः, तस्मात् दर्शनश्रवणे मनःकरणके इति भावः । अत्यल्पमिदम् उच्यते दर्शनश्रवणे मनःकरणके इति, कामादिकमपि मनःकरणकमित्याह – **कामस्सङ्कल्पो** **विचिकित्सा** इत्यादिना । **कामः** – विषयाभिलाषः, **सङ्कल्पः** – व्यवसायः, **विचिकित्सा** – सन्देहः, **श्रद्धा** – कर्मसु आस्तिक्यबुद्धिः, **अश्रद्धा** – तद्विपरीत बुद्धिः, **धृतिः** – प्रीतिः, **अधृतिः** -अप्रीतिः, **हीः****–** लज्जा: **धीः** – प्रमाणजन्यज्ञान मात्रम्, **भी****:** – आगामिदुःखशाङ्का एतत्सर्वं **मनः** – ‘मनःकरणकमेवेति फलितार्थः’ । कार्यकरणोपचारात् कामादीनां मन एव प्रधानं साधनमित्युक्तम् । मनसः ज्ञानकरणत्वे हेत्वन्तरमाह – **तस्मादपि** **पृष्ठतः** **उपस्पृष्टी****मनसा** **विजानाति** **इति** **।** **तस्मात्** – मनसः ज्ञानकरणत्वेन सर्वजीवोपकरणत्वादेव **पृष्ठतः** – रूपग्रहणयोग्य चक्षुरगोचरेऽपि प्रदेशे वृश्चिकादिना उपस्पृष्टः मनसा विजानाति . वृश्चिकादीन् अनुमिनोति । अन्यथा तत्र वृश्चिकादिज्ञानं न स्यात् । तस्मादपि हेतो: मन एव ज्ञानकरणमिति भावः ।।

एवं मनसः आत्मभोगार्थत्वमुक्त्वा वाचस्तदाह – **यः** **कश्च** **शब्दो** **वागेव** **सा** इति । परेषां स्वाभिमतार्थज्ञापनाय प्रयुज्यमानः **यः** **कश्च** – सर्वोऽपि **शब्दः** **बागेव****–** .वागिन्द्रियाधीनोच्चारणकर्म इत्यर्थः । ततश्च शब्दाभिवदनमेव जीवानां वागिन्द्रिय-साध्योपकार’ इति भावः । अत्र सा इति स्रोलिङ्गनिर्देशो विधेयाभिधायि वाक्छब्दाभि-प्रायेण । कार्यकरणोपचारनिर्देशश्च पूर्ववदेव द्रष्टव्यः । अत एव पूर्ववाक्ये कामादीनां मन:परिणामरूपत्व वादश्च परास्तः । तथासति वैरूप्यप्रसङ्गात् इत्यलमनेन । **एषा****ह्यन्तमायत्तेति** **।** **एषा** – वाक् सर्वस्यान्तं ‘सर्वपदार्थानाम् इयत्ताम्’ **आयत्ता** – प्राप्ता । *सर्वेषामियत्तां प्रकाशयितुं शक्नोति इत्यर्थः । एषा हि न इति । एषा हि वाक् स्वयं नान्तमायत्ता – ‘अन्यैरपरिच्छिन्ना’ इत्यर्थः । वाक् स्वयमन्यापरिच्छेद्या सती इतरषां तु परिच्छेदिका इत्यर्थः ।

क्रमप्राप्तं प्राणस्य आत्मोपकारकत्वप्रकारमाह – **प्राणोऽपानोव्यान** **उदान****:****समानोऽन** **इत्येतत्** **सर्वं** **प्राण** **एव** इति । प्राण एव प्राणनापानन व्यानन उदनन समननाख्य व्यापारः प्राणापानव्यानोदानसमाननामकस्सन् तद्वृत्तिद्वारा ‘उपकारकः’, अन इति ‘सामान्य-नामकश्चेति यावत् । सूत्रितञ्च – पञ्चवृत्तिर्मनोवव्द्यापदिश्यते (ब्र.सू.२-४-११) इति ।

इत्थं हि तदधिकरणम् – मुख्यः प्राणः किं वायुमात्रम् , उत तदीयस्पन्दनक्रिया, उत वायुरेव कञ्चिदवस्थाविशेषम् आपन्न इति विशये, यः प्राणः स वायुः इति श्रुतेः वायुमात्र प्राणः । अथवा उच्चासनिश्वासात्मकवायुक्रियायां प्राणशब्दप्रसिद्धेः क्रिया वा स्यात् इति पूर्वपक्षे प्राप्ते न वायुक्रिये पृथगुपदेशात् (ब्र.सू.२-४-८) । एतस्मात् जायते प्राणो मनस्सर्वेन्द्रियाणि च । खं वायुज्योतिरापः इति वाय्वपेक्षया पृथगेव द्रव्योत्पत्ति-प्रकरणे व्यपदेशात् न वायुमात्रं तत्क्रिया वा प्राणः । ‘तर्हि किमग्निवद्भूतान्तरम्? नेत्याह चक्षुरादिवत्तु तत्सहशिष्टयादिभ्यः (ब्र.सू.२-४-९) चक्षुरादिवत् अयं जीवोपकरणविशेषः ।

न तत्त्वान्तरम् । प्राणसंवादादिषु चक्षुरादिभिस्सह प्राणस्य शासनं श्रूयमाणं हि तत्साम्यमव-गमयति । तथा मुख्यः प्राण इत्यादि व्यपदेशोऽपि प्राणशब्दितचक्षुरादिसाजात्यमेवावगयति इत्यर्थः । ननु प्राणस्यापि जीवोपकरणत्वे तद्वदुपकारकक्रिया वक्तव्या । तदभावात् नोपकरणत्वमित्यत्राह – अकरणत्वाच्च दोषस्तथा हि दर्शयति (ब्र.सू.२-४-१०) । करणं क्रिया । उपकारकक्रियाराहित्यात् यो दोषः स न संभवति । शरीरधारण लक्षणोपकारकक्रियां हि श्रुतिरेव दर्शयति । अहमेवैतत् पञ्चधाऽऽत्मानं विभज्यैतद्वाणमवष्टभ्य विधारयामि (प्र.उ.२-३) इति, प्राणेन रक्षन्नपरं कुलायम् (बृ.उ.२-३-१२) इति च । नन्वेवं नामभेदाच्च कार्यभेदाच्च प्राणापानादयः तत्त्वान्तरं स्युः । नेत्युच्यते, पञ्चवृत्तिः मनोवद्यपदिश्यते । यथा कामस्संकल्पो विचिकित्सा श्रद्धाऽश्रद्धा इत्यादिवचनात् मन एव कार्यभेदात् यथा’ कामादिशब्दै: व्यपदिश्यते । कामात्यः न मनसः तत्त्वान्तरम् । एवं प्राणोऽपानोव्यान उदानस्समान इत्येतत्सर्वं प्राण एवेति वचने प्राणस्य एकस्यैव कार्यभेदात् प्राणापानव्यानोदानादित्ववचनात् न तत्त्वान्तरं प्राणापानादयः इति सिद्धान्तितम् । अत्र न च धर्मभूतज्ञानावस्थाविशेषाः कामादयः मनस्तत्त्वान्तरमेवेति कथं कामादीनां तत्त्वान्तरत्वनिषेध इति वाच्यम् । कामादिरूपज्ञानपरिणाम हेतुत्वावस्थस्य मनस एव कामादि शब्दैः अभिधानात्’ । न तत्त्वान्तरम्, कामस्सङ्कल्प इत्यादिवाक्ये कामादि-शब्दितमिति व्यासार्यैरुक्तत्वात् । प्रकृतमनुसरामः । **एतन्मयो** **वा** **अयमात्मा** इति । वैशब्दः प्रसिद्धी । **अयमात्मा** जीवः । **एतन्मय** इत्यस्य अर्थमाह – **वाङ्मयो** **मनोमयः** **प्राणमय** इति । प्राचुर्ये मयट् । मनोवाक्प्राणप्रचुरः । तत्कृतोपकारप्रचुर’ इति यावत् ।। ३ ।।

****

**[****वाङ्मनःप्राणानां** **स्तुतिः****]**

****

**त्रयो** **लोका** **एत** **एव** **।** **बागेवायं** **लोको** **मनोऽन्तरिक्षलोक****:****प्राणोऽसौ** **लोकः** **।।** **४** **।।**

**प्र-वाङ्मनःप्राणान् सर्वात्मकत्वेन स्तौति – त्रयो लोका एत एव इत्यादिना । त्रयो लोका इत्यस्य एतच्छब्दस्य च अर्थं स्वयमेव विभज्याह – वागेवार्यं लोकः इत्यादिना । अयं लोकः – पृथिवीलोक इत्यर्थः । अन्तरिक्षलोकः – भुवर्लोक इत्यर्थः । असौ लोकः – तदूर्ध्वलोकः इत्यर्थः ।। ४ ।।**

**त्रयो** **वेदा** **एत** **एव** **।** **वागेवर्ग्वेदो** **मनो** **यजुर्वेदः** **प्राण****:****सामवेदः** **॥****५****॥**

****

**देवाः** **पितरो** **मनुष्या** **एत** **एव** **।** **वागेव** **देवा** **मनः** **पितरः** **प्राणो** **मनुष्या****:****।।****६****।।**

**प्र-त्रयो** **वेदा** **एत** **एव** इत्यादि । स्पष्टार्थम् ।। ५-६ ।।

**पिता** **माता** **प्रजैत** **एव** **।** **मन** **एव** **पिता****,****वाङ्माता** **प्राणः** **प्रजा** **।।****७****।।**

**प्र-पिता** **माता** **प्रजैत** **एव** इत्यादि । **प्रजाः** पुत्र इत्यर्थः ।। ७ ।।

**[****वाङ्मनःप्राणानां** **विज्ञातादिरूपत्वम्****]**

**विज्ञातं विजिज्ञास्यमविज्ञातमेत एव । यत्किञ्च विज्ञातं वाचस्तद्रूपम् । वाग्धि विज्ञाता । वागेवैनं तद्भूत्वाऽवति ।। ८ ।।**

**प्र****. –****विज्ञातं** **विजिज्ञास्यमविज्ञातमेतम्** एवेति प्रतिज्ञातं वाङ्मनःप्राणानां विज्ञातादिरूपत्वं क्रमेण उपपादयति खण्डत्रयेण । तत्र प्रथमं वाचः विज्ञातरूपत्वम् उपपादयति – **यत्किञ्च****‘****विज्ञातं****‘****वाचस्तद्रूपम्** **इति** । यत् वाग्व्यवहारात् विज्ञातं भवति, तत्सर्वं वाचो रूपमित्यर्थः । तदेव प्रसिद्ध्या दर्शयति – **वाग्धि** **विज्ञाता** इति **विज्ञाताः** वाचा विज्ञायमानास्सर्वेऽपि वागेव हि । तदधीनप्रकाशत्वात् सैव इत्यर्थः ततश्च किमित्यत्राह – **वागेवैनं** **तद्भूत्वाऽवति** इति । **तत्** – वाचा विज्ञायमानं पदार्थजातं **एनं** – विज्ञातारं यत् **अवति** – रक्षति । उपकरोति यदिति यावत् । ‘तद्विज्ञायमानं वागेव भूत्वा’ अवति । वाचा विज्ञायमानेन पदार्थेन य ‘उपकारो भवति’; स सर्वोऽपि वागधीन एव । तस्माद्वाच आत्मोपकारकत्वं सिद्धमिति भावः । एवमुत्तरत्रापि द्रष्टव्यम् ।। ८ ॥

**यत्किञ्च** **विजिज्ञास्यं****,****मनसस्तद्रूपं** **मनो** **हि** **विजिज्ञास्यम्** **।** **मन** **एव** **एनं** **तत्भूत्वाऽवति** **॥****९****॥**

**प्र****. –****यत्किञ्च** **विजिज्ञास्यं****,****मनसस्तद्रूपम्** इति **।** **विजिज्ञास्यं** – विचिन्तनीय-मित्यर्थः । यत् चिन्तितं देवादिकमुपकरोति । तद्भूत्वा मन एव उपकरोति । चिन्तितै: देवादिभिः आत्मने क्रियमाण उपकारः तच्चिन्तनकरणभूतमनःप्रयुक्त एवेति भावः ॥९॥

**यत्किञ्चाविज्ञातं** **प्राणस्य** **तद्रूपं** **प्राणो** **हि** **अविज्ञातः** **।** **प्राण** **एनं** **तद्भूत्वाऽवति** **।।** **१०** **॥**

**प्र****–** **यत्किञ्चाविज्ञातं** इति । **प्राणो** **हि** **अविज्ञातः** **हि** – यस्मात् ‘प्राण इन्द्रियागोचरः तस्मात् सः अविज्ञातः । अतः प्राणस्य अविज्ञातत्वात् अविज्ञातमात्मोप-कारकं सर्वं वस्तु प्राण एवेति भावः । **प्राण** **एनं** **तद्भूत्वाऽवति** इति । पूर्वसुकृतवशात् अचिन्तितं यदुपकरोति, तद्भूत्वा प्राण एव उपकरोतीत्यर्थः । प्राणवति हि जीवे अद्ययादिवश अचिन्तितं वस्तु उपकरोति । अतः तदुपकारः प्राणप्रयुक्त इति भावः ।। १० ।।

**[****वागधिष्ठातृप्रदर्शनम्****]**

**तस्यै** **वाचः** **पृथिवी** **शरीरं** **ज्योतीरूपमयमग्निः** **।** **तद्यावत्येव** **वाक्** **तावती****,****पृथिवी** **तावानयमग्निः** **।।****११****।।**

**प्र**. – एवं प्रशस्य त्रयाणामाधारा’नधिष्ठातृृंश्च दर्शयति – **तस्यै** **वाचः** **पृथिवी****शरीरं** **ज्योतीरूपमयमग्निः** इति । **तस्यै** – तस्याः, विभक्तिव्यत्ययश्छान्दसः । तस्य वागिन्द्रियस्य पृथिवी **शरीरम्** – आयतनम् । ‘कण्ठादिस्थानाष्टकगोळस्थं पार्थिवांशमाश्रित्य वागिन्द्रियं तिष्ठति इत्यर्थः । **ज्योतीरूपं** – ज्योतिर्मयमधिष्ठातृदेवतास्वरूपम् अयमग्निः इत्यर्थः । **तद्यावत्येव** **वाक्** **तावती** **पृथिवी** **तावानयमग्निः** इति । **तत्** – एवं पृथिव्यग्नयोः ‘वागिन्द्रियं प्रति’ आधारत्वात् अधिष्ठातृत्वाच्च **यावती** **वाक्****–** यत्र यत्र वागिन्द्रियं वर्तते, **तावती** **पृथिवी** – तत्र तत्र तदधिष्ठानतया पृथिव्यप्यस्ति । **तावानयमग्निः** तदधिष्ठातृतया अग्निरप्यस्ति इत्यर्थः ।। ११ ।।

**[****मनोऽधिष्ठातृप्रदर्शनम्****]**

****

**अथैतस्य** **मनसः** **द्यौः** **शरीरं** **ज्योतीरूपमसावादित्यः** **।** **तद्यावदेव** **मनस्तावती****–****द्यौस्तावानसौ** **आदित्यः** **।** **तौ** **मिथुनँ** **समैताम्** **।** **ततः** **प्राणोऽजायत** **।** **स** **इन्द्रः** **।****स** **एषोऽसपत्नः** **।** **द्वितीयो** **वै** **सपत्नः** **।** **नास्य** **सपत्नो** **भवति****,****य** **एवं** **वेद** **।।** **१२** **।।**

**प्र****–****अथैतस्य** **मनसो** **द्यैश्शरीरम्** इति । इह घुशब्दः आकाशपरः, न तु लोकविशेषपरः, अनुपपत्तेः । न हि स्वर्गलोक एव मनसोऽधिष्ठानम्। अन्येषाममनस्कत्व-प्रसङ्गात् । धुशब्दो हि लोकविशेष इव नभो मात्रे च वर्तते । सुरलोको द्योदिवौ वे स्त्रियाम् (अ.को.१-१-६) इतिवत्; द्यो दिवौ द्वे स्त्रियामभ्रं व्योमपुष्करमम्बरम् (अ.को.१-२-१) इति च ‘त्रिकाण्डोक्तेः । तत्रापि सामर्थ्यात् हृदयाकाशे पर्यवस्यति । हृदयच्छिद्ररूपाकाश आयतनमित्यर्थः । ज्योतीरूपमसावादित्यः तद्यावदेवमनस्तावती द्यौस्तावानसावादित्य इत्यस्य पूर्ववदर्थः । अत्र मनस आदित्याधिष्ठानकत्वमपि श्रुतिप्रामाण्यात् अभ्युपगन्तव्यमिति द्रष्टव्यम् । **तौ** **मिथुनं** **समैताम्** **।** **तौ** – अग्न्यादित्यौ **मिथुनं** **समैतां** – मिथुनोभावम् अगच्छताम् । ततः प्राणो अजायतेति । अस्यायमभिप्रायः – आदित्याधिष्ठेयमनःपूर्विका अग्न्यधधिष्ठेय वाक् प्रवृत्तिः । तदुभयपूर्विका पञ्चवृत्तिप्राणाधीना शरीरप्रवृत्तिरिति । **स****इन्द्रस्स** **एषोऽसपत्नः** इति । **सः** प्राण: **‘****इन्द्रः** – परमेश्वर्यशाली इत्यर्थः ।

इन्द्रियान्तरापेक्षया प्राणस्य ईश्वरत्वादिति भावः । **स** **एषः** -प्राण: असपत्न इत्यर्थ:। प्राणस्य असपत्नत्वं चक्षुरादिषु स्वसदृशप्रतिस्पर्धिरहितत्वम् । सपत्नशब्दार्थकथनेन श्रुति तदेव विवृणोति – **द्वितीयो** **वै** **सपत्नः** इति । एवं मनोवाक्प्रवृत्तिपूर्वकशरीरप्रवृत्तिहेतोः प्राणस्य इन्द्रत्वासपत्नगुणवेदिनः फलमाह – **नास्य** **सपत्नो** **भवति****,****य** **एवं** **वेद** इति । स्पष्टोऽर्थः ।। १२ ।।

****

**[****प्राणाधिष्ठातृप्रदर्शनम्****]**

****

**अथैतस्य** **प्राणस्यापश्शरीरं** **ज्योतीरूपमसौ** **चन्द्रः** **।** **तद्यावानेव** **प्राणस्तावत्य****आपस्तावानसौ** **चन्द्रः** **।****त** **एते** **सर्व** **एव** **समास्सर्वेऽनन्ताः** **।** **स** **यो** **हैतानन्तवतं** **उपास्ते****,****अन्तवन्तँ****स** **लोकं** **जयति** **अथ** **यो** **हैताननन्तानुपास्ते** **अनन्तँ** **स** **लोकं** **जयति** **।।** **१३** **।।**

**प्र****–** **अथैतस्य** **प्राणस्यापश्शरीरं** इति । प्राणा वा आपः (तै.आर.६.२२) इति हि श्रुतिः । पानीयं प्राणिनां प्राणा विश्वमेव च तन्मयम् इत्यायुर्वेदविदः । अतः प्राणस्य आप एव आयतनम् । आधार इत्यर्थः । चन्द्रो ज्योतीरूपमधिष्ठाता प्राणस्य । अतो यत्र प्राणः, तत्र तदधिष्ठानमापः । अधिष्ठाता चन्द्रश्चास्तीत्यर्थः । **त** **एते** **सर्व** **एव****समास्सर्वेऽनन्ता** इति । **त** **एते** – वाङ्मनःप्राणाः सर्व एव समाः । हस्तिमशकादीनां ‘सर्वेषां शरीरेषु समाः । यथा दीपप्रभा घटगृहप्रासादादिविषमपरिमाणाधारै: असम-परिमाणौ’ तत्तदाधारवशेन सङ्कोचविकासौ याति । तथा प्राणा अपि मशकमातङ्गादि-देहवशेन तत्तद्देहपरिमाणानुगुणसङ्कोचविकासौ यान्ति इत्यतः । प्राणाः सर्वशरीरेषु तत्तच्छरीरपरिमाणत्वेन समा इत्यर्थः । **सर्वेऽनन्ताः** । ‘आनन्त्यं च वाङ्मनःप्राणानाम्’ आकल्पस्थायित्वात् मनःप्राणवाग्व्यष्टिभेदाच्चेति द्रष्टव्यम् । तस्मात् फलार्थिना आनन्त्येनैव एते मनोवाक्प्राणा उपासनीयाः । अन्तवत्वेन उपासने तु तत्फलप्राप्तिरित्याह – **स** **यो****हैतानन्तवत** **उपास्ते** इत्यादि । **लोकं** -कलम् । **अन्तवन्तं** **लोकं** **जयति** – उद्दिष्ट फलपूर्तिनः स्यात् इत्यार्थः । **अनन्तं** **लोकं** **जयति** – उद्दिष्टं फलं पूर्णं प्राप्नोति इत्यर्थ: अत्रानन्तशब्दः चिरकालस्थायित्वाभिप्रायः । प्राणपादे हि सर्व एव समाः सर्वे अनन्ताः इत्यानन्यश्रवणान् प्राणशब्दितानाम् इन्द्रियाणाम् विभुत्वमिति पूर्वपक्षे प्राप्ते – अणवश्य (ब्र.सू.२-४-३) इति सूत्रेण सिद्धान्तितम्। तत्र तमुत्क्रामन्तं प्राणोऽनूत्क्रामति इत्यादिषु उत्क्रान्त्यादिश्रवणात् ‘परिच्छिन्नत्वे सिद्धे उत्क्रान्त्यादौ पार्श्वस्थैरनुपलभ्यमानत्वात् अणवश्य प्राणा भवन्ति । अनन्तानुपास्ते इत्यानन्त्यश्रुतिस्तु दर्शनश्रवणाद्यानन्तकार्यविशिष्टतया तदुपासनाविधिपरेति स्थितम्। प्रकृतमनुसरामः ॥ १३ ॥

**[****पुरुषस्य** **षोडशकलचन्द्र** **साम्यम्****]**

****

**स** **एष** **संवत्सर****:****प्रजापतिः** **षोडशकल****:****तस्य** **रात्रय** **एव** **पञ्चदशकला****,****ध्रुवैवास्य** **षोडशी** **कला** **।** **स** **रात्रिभिरेव** **आ** **च** **पूर्यतेऽप** **च** **क्षीयते** **।** **सोऽमावास्याँ****रात्रिमेतया** **षोडश्या** **कलया** **सर्वमिदं** **प्राणभृदनुप्रविश्य** **ततः** **प्रातर्जायते** **।** **तस्मादेतां****रात्रि** **प्राणभृतः** **प्राणं** **न** **विच्छिन्द्यादपि** **कृकलासस्यै** **तस्या** **एव** **देवताया****अपचित्यै** **॥** **१४** **॥**

**प्र****.-****स** **एष** **संवत्सरः** **प्रजापतिः** इत्यादि । अत्र स एष इति **सौम्यो** **वै****देवतया** **पुरुषः** इति श्रवणात् प्राणाधिदेवताभूतः पूर्वोक्तश्चन्द्रः परामृश्यते । अत एव च स प्रजापतिः इत्युच्यते । चन्द्रमाष्षड्ढो षता स ऋतून् कल्पयति इति प्रकारेण सर्वर्तुप्रवर्तकतया स एव च संवत्सरसंज्ञः । स तु षोडशकलः । **तस्य** – चन्द्रस्य तत्र पञ्चदशकलाः, **रात्रय** **एव** – रात्रि शब्दिताः तिथय एव । कथं पुनः कलानां तिथित्व-मित्यत्राह – **स** **रात्रिमभिरेव** **च** **पूर्यतेऽप** **च** **क्षीयते** इति । रात्र्यधीनोपचयापचयवत्वात् कलानां, कला रात्रय एव इत्युक्तिरौपचारिकी सङ्गच्छत इत्यर्थः । षोडशकलत्वेन उक्तस्य चन्द्रस्य पञ्चदशकलासु रात्र्यधीनोपचयापचयासु कथितासु षोडशीकला कि रूपा इत्यत्राह – **ध्रुवैवास्य** **षोडशीकला** इति । षोडश्याः कलायाः नाशाभावात् ध्रुवत्वमिति द्रष्टव्यम् **सोऽमावास्यां** **रात्रिम्** इत्यादि । **सः** – चन्द्रमाः **अमवास्यां** **रात्रिं** – अमावास्यायां रात्रौ **एतया** – ध्रुवत्वेन पूर्वोक्तया षोडश्या कलया सर्वमिदं **प्राणभृत्** – प्राणिजातमनुप्रविश्य **तत****:** अपरेद्युः प्रातर्जायते इत्यर्थः । **तस्मादेतां** **रात्रिं** **प्राणभृत** इत्यादि । **तस्मात्****एतां** **रात्रिं** – अमावास्यायां रात्रौ कृकलासस्यापि प्राणिनः प्राणं **न** **विच्छिन्द्यात्** – न हिंस्यात् । यस्य प्राणिनः हिंसा न निषिद्धा स्वल्पदोषा तादृशस्य ‘प्राणिनोऽपि’ कृकलासस्य प्राणं न हिंस्यात् । कस्य हेतोः? **एतस्या** **एव** – चन्द्ररूपाया देवतायाः सर्वप्राणिजातप्रविष्टायाः **अपचित्यै** – पूजायै पूजासिद्ध्यर्थमित्यर्थः । इतरथा तदपचारस्स्यादिति भावः ।। १४ ॥

****

**[****षोडशकलचन्द्रविद्याफलम्****]**

****

**यो** **वै** **स** **संवत्सरः** **प्रजापतिः** **षोडशकलोऽयमेव** **स** **योऽयमेवंवित्** **पुरुषः** **।****तस्य** **वित्तमेव** **पञ्चदशकला****:,****आत्मैवास्य** **षोडशी** **कला** **।** **स** **वित्तेनैव** **आ** **च****पूर्यतेऽप** **च** **क्षीयते** **।** **तदेतन्नभ्यं** **यदयमात्मा** **प्रधिर्वित्तम्** **।** **तस्माद्यद्यपि** **सर्वज्यानिं****जीयते** **आत्मना** **चेज्जीवति****,****प्रधिनाऽगादित्येवाहुः** **।।** **१५** **।।**

**प्र****.** – षोडशकलचन्द्रविद्याफलमाह – **यो** **वै** **संवत्सरः** **प्रजापतिः** इति । अत्रापि संवत्सरप्रजापतिशब्दौ पूर्ववत् चन्द्रपरौ । **योऽयमेवंवित्** **पुरुषः** – पूर्वोक्तं संवत्सरत्व प्रजापतित्वादिगुणविशिष्ट चन्द्रवेत्ता **सः** **अयमेव** चन्द्र एव भवति इत्यर्थः ।कथं चन्द्रो भवति इत्यत्राह – **षोडश** **कल** इति । यथा चन्द्रः षोडशकलः, एवं त**द्वेत्ता** पुरुषोऽपि षोडशकलो भवतीत्यर्थः । पुरुषस्य षोडशकलत्वमेव उपपादयति – **तस्य****वित्तमेव** **पञ्चदशकला****:****आत्मैवास्य** **षोडशी** **कला****,****स** **वित्तेनैव** **आ** **च** **पूर्यतेऽप** **च****क्षीयते** इति । उपचयापचयाशालिगवादिवित्तं पञ्चदशकलास्थानीयम् उपचयापचय-शालित्वादेव **आत्मा** – शरीरं तु ध्रुवकलास्थानीयं वित्तवत् उपचयापचययोः पदे पदे अभावात् । अत: षोडशकलत्वं पुरुषस्य सम्भवतीत्यर्थः । आ च पूर्यते, अप च क्षीयते इत्यत्र व्यवधानं ‘छान्दसम् । आत्मशब्दितस्य शरीरस्योक्तं ध्रुवकलात्वमेवोपपादयति **तदेतन्नभ्यं****यदयमात्मा** **प्रधिर्वित्तम्** इति । **आत्मा****–** शरीरं नभ्यं -नााभिमर्हतीति नभ्यम्।

‘नाभे:नभं च (ग.सू.९५) इति नभादेशः । षोडशकलाविशिष्टचन्द्रवत् वित्तविशिष्टः पुरुषश्चक्रतुल्यः। तत्र शरीरं नाभिस्थानीयमिति यावत् । **वित्तं** **तु** **प्रधिः** परिवारभूतमरनेमि स्थानीयमिति द्रष्टव्यम् इत्यर्थः । तदेव उपपादयति – **तस्माद्यद्यपि****सर्वज्यानिं** **जीयते****‘****आत्मना** **चेज्जीवति** **प्रधिनागादित्येवाहुः** इति । ‘**सर्वज्यानि** . प्रति इति शेषः । ज्या वयो हानौ (धा.पा.१५००) **ज्यानिः** नाशः सर्वस्वनाशो यथा भवति तथेति यावत् । **जीयते** – श्यनि गृहिज्ये (पा.सू.६-१-१६) इति सम्प्रसारणम् । नश्यति इत्यर्थः । यस्मात् शरीरवित्ते नाभिप्रधिस्थानीये, तस्मादेव हेतोः पुरुषो यद्यपि सर्वज्मानिं जीमते पुरुषस्य सर्वस्वं नाशो यद्यपि भवति । तथापि **आत्मना** – शरीरेण चेज्जीवति तदा **प्रधिना****‘** – प्रधिस्थानीयेन परिवारभूतेन वित्तेन **अगात्** – गतवान् । विनष्ट इत्येवाहुः **शास्रज्ञाः** न तु शरीरेण नष्ट इत्याहुः । अतः शरीरस्य ध्रुवकलात्वम् इत्यर्थः । अयमभिप्रायः । कान्तारे सर्वस्वापहरणेऽपि शरीरमात्रं जीवति चेत् सर्वं ‘चित्तमाप्स्यते षोडशकलपुरुष वेदो वित्तस्य चन्द्रकलावत् अपक्षयविनाशस्वभावत्वात् विद्यामहिम्ना स्वयमेव पूर्णं भविष्यतीति विद्वांस आहुरिति । अत एव व्यासार्यै: । तदर्थकथनदशायां तद्वेदनफलं चोक्तम् इत्युक्तम् । अतः अयं सन्दर्भः पूर्वोक्तषोडशकल चन्द्रविद्याफलप्रतिपादनपरो द्रष्टव्यः ॥ १५ ॥

**[****आत्मन****:****वित्तविशेषसम्पाद्याः** **लोकाः****]**

**अथ** **त्रयो** **वाव** **लोका** **मनुष्यलोकः** **पितृलोको** **देवलोक** **इति** **सोऽयं****मनुष्यलोकः** **पुत्रेणैव** **जय्यो** **नान्येन** **कर्मणा** **।** **कर्मणा** **पितृलोको** **विद्यया** **पितृलोकः** **।****देवलोको** **वै** **लोकानां** **श्रेष्ठः** **।** **तस्माद्विद्यां** **प्रशंसन्ति** **।।** **१६** **।।**

**प्र****.** – मनोवाक्प्राणानां प्रकारान्तरेण आत्मोपकारकत्वं दर्शयितुं पीठिकामारचयति .**अथ** **त्रयो** **वाव** **लोका****:****मनुष्यलोकः** **पितृलोकः** **देवलोक** इति । अथ इत्युपकार. प्रकारान्तरोप**न्ना** से वावशब्दोऽवधारणे । स्पष्टोऽर्थः । सोऽयं **मनुष्यलोक** इति । उक्तेषु त्रिषु लोकेषु अयं **मनुष्यलोकः****‘****पुत्रेणैव** **जय्य****:** – प्राय: । न कर्मादिना इत्यर्थः । **नान्येन****कर्मणा** इत्यत्र **अन्येन** इत्यस्य कर्मणा इति विवरणम् । **कर्मणा** इति विद्याया अप्यूपलक्षणं द्रष्टव्यम् । **कर्मणा** **पितृलोको** **विद्यया** **देवलोक** इति । केवलकर्मणा अन्तरिक्षलोक: प्राप्यो भवति । काम्यविद्याविशेषेण देवलोक प्राप्तिर्भवति इत्यर्थः । **देवलोको** **वै** **लोकानां****श्रेष्ठः** **तस्माद्विद्यां** **प्रशंसन्ति** इति । अत्र देवलोकशब्दस्य भगवल्लोकपरत्वम्, विद्याशब्दस्य ब्रह्मविद्यापरत्वमपि स्वारसिकं’ द्रष्टव्यम् । यतो विद्याया एवं ‘श्रेष्ठभूतदेवलोक साधनत्वम् । अत: **विद्यां** , विद्वांसः **प्रशंसन्ति** – स्तुवन्ति इत्यर्थः ।। १६ ।।

**[****सम्प्रत्तिकर्म****]**

**अथातः** **सम्प्रत्तिर्यदा** **प्रैष्यन्** **मन्यतेऽथ** **पुत्रमाह** **त्वं** **ब्रह्म** **त्वं** **यज्ञस्त्वं** **लोक****इति।** **स** **पुत्रः** **प्रत्याह****–****अहं** **ब्रह्माहं** **यज्ञोऽहं** **लोक** **इति** **।** **यद्वै** **किञ्चानूक्तं** **तस्य****सर्वस्य** **ब्रह्मेत्येकता** **।** **ये** **वै** **के** **च** **यज्ञास्तेषाँ** **सर्वेषां** **यज्ञ** **इत्येकता** **।** **ये** **वै** **के** **च****लोकास्तेषाँ** **सर्वेषाँ** **लोक** **इत्येकता** **।** **एतावद्वा** **इदँ** **सर्वम्** **।** **एतन्मा** **सर्वं****सन्नयमितोऽभुनजदिति** **।** **तस्मात्** **पुत्रमनुशिष्टं** **लोक्यमाहुः** **तस्मादेनमनुशासति** **।****स** **यदैवंविदस्माल्लोकात्** **प्रैति****,****अथैभिरेव** **प्राणै****:****सह** **पुत्रमाविशति** **।** **स****यद्यनेन** **किञ्चिदक्ष्णयाऽकृतं** **भवति****;****तस्मादेनँ** **सर्वस्मात्** **पुत्रो** **मुञ्चति** **।** **तस्मात्****पुत्रो** **नाम** **।** **स** **पुत्रेणैवास्मिन्** **लोके** **प्रतितिष्ठति** **।।****अथैनमेते** **दैवाः** **प्राणा** **अमृता** **आविशन्ति** **।।** **१७** **।।**

****

**प्र****.** – मनुष्यलोकस्य पुत्रेण ‘जय्यत्वप्रकारमाह’ – **अथात****;****सम्पत्तिः** इत्यादिना । **सम्पत्तिः****‘** – सम्प्रदानम् । सम्प्रत्तिरिति वक्ष्यमाणस्य कर्मणः नामधेयम् । ‘पुत्रे हि’ स्वात्मव्यापारसम्प्रदानं करोति अनेन प्रकारेण पिता । तेन सम्प्रत्तिसंज्ञकमिदं कर्म । तत् कस्मिन् काले कर्तव्यमित्यत्राह – **स** **यदा** **प्रैष्यन्** **मन्यते** । स पिता **यदा** – यस्मिन्काले **प्रैष्यन्** **मन्यते** – अरिष्टदर्शनेन मरिष्यामि इति मन्यते । **अथ** तदा **पुत्रमाह** – पुत्रमाहूय आह इत्यर्थः । किमिति? **त्वं** **ब्रह्म** **त्वं** **यज्ञः** **त्वं** **लोक** इति । **सः** **पुत्रः** **प्रत्याह** पितुरुक्तामुक्तिं प्रत्युत्तरयति । किमिति? **अहं** **ब्रह्माऽहं** **यज्ञोऽहं** **लोक** इति । अस्यार्थं श्रुतिरेव व्याचष्टे । तत्रत्वं ब्रह्मेति पितुः प्रथमवाक्यस्यार्थमाह – **यद्वै** **किञ्च** **अनूक्तं****तस्य** **सर्वस्य** **ब्रह्मेत्येकता** इति । **यत्किञ्चानूक्तं** – अधीतमनधीतञ्च । तस्य सर्वस्यैव ब्रह्म इत्येतस्मिन् पदे **एकता** – एकत्वम् इत्यर्थः । योऽध्ययनव्यापारो मे कर्तव्य आसीत् एतावन्तं काल वेदविषयः । सः ब्रह्मशब्दार्थभूतः, इत ऊर्ध्वं **त्वं** – त्वमेव । त्वत्कर्तृकोऽस्तु इत्यर्थः । ते सर्वे त्वं यज्ञ इति पितुर्वाक्यं व्याचष्टे – **ये** **वै** **के** **च** **यज्ञास्तेषां** **सर्वेषां****यज्ञ** **इत्येकतेति** **।** **ये** **यज्ञाः** ‘मया अनुष्ठिता’ अननुष्ठिताश्च । ते सर्वे त्वं यज्ञ इत्यत्र यज्ञ-शब्दस्यार्थः । ततश्च यो यज्ञादिव्यापारो मया अननुष्ठित एतावन्तं कालं, मे कर्तव्यः, स यज्ञशब्दार्थस्सर्वोऽपि **त्वमेव** – त्वदधीनोऽस्तु इति यावत् । अथ त्वं लोक इति तृतीयपितृवाक्यस्यार्थमाह – **ये** **वै** **के** **च** **लोकास्तेषां** **सर्वेषां** **लोक** **इत्यैकतेति** **।****ये** **के** **च** **लोकाः** – जिता अजिताश्च लोकशब्दार्थः । ततश्च ये लोका मया एतावन्तं कालमजिता: जेतव्याश्च, लोकशब्दार्थभूताः ते सर्वे **त्वमेव** **।** **त्वया** **साध्या** इति त्वं लोक इत्यस्यार्थः इति भावः । अतः अहं ब्रह्म इत्यादि पुत्रवाक्यानामपि एवमेव पित्रुक्तवाक्यत्रयार्थाभ्युपगमोऽर्थ इति च भावः । अथैवं पुत्रं प्रतिवक्तुः पितुस्तात्पर्यम् आह श्रुतिः **एतावद्वा** **इदं** **सर्वमेतन्मा** **सर्वं** **सन्नयमितोऽभुनजत्** इति । लोके गृहिणां कर्तव्यं **सर्वमिदं** – वेदयज्ञलोकात्मकम् **एतावद्वौ** – एतावदेव । **एतत्सर्वं** वेदयज्ञलोकात्मकम् **अयं****–** पुत्रस्स्वयमेव भूत्वा स्वासम्पादितवेदयज्ञलोकच्छिद्रपूरको भूत्वेति यावत् । इमं भारं स्वात्मनि निधाय **इतः** – अस्माल्लोकात् **मा****–** मां **अभुनजत्** -पालयिष्यति इत्यभिप्रायवान् पिता पुत्रायान्तकाले एवं ब्रवीति इति शेषः । ‘लृडर्थे लङ् **इति****:** मन्त्रव्याख्यासमाप्तौ । **तस्मात्पुत्रमनुशिष्टं** **लोक्यमाहुः** इति । **तस्मात्** – एवं त्वं ब्रह्मेत्यादि मन्त्रेण उक्तत्वात् एवं पित्रा **अनुशिष्टं** **पुत्रं** **लोक्यं** – लोकसाधनमाहुः । **तस्मात्****–** तथा तस्य पुत्रस्य लोक्यत्वसिद्धिहेतोः, लोक्यत्वसिद्ध्यर्थमिति यावत् । **एनं** – पुत्रम् अनुशासति पितर इति शेषः । एवमनुशासनस्य फलमाह – **स** **यर्दैवित्** **अस्माल्लोकात्** **प्रैति** इत्यादि । **एवंवित्** – एवं पुत्रानुशासनं कृतवान् **सः** – पिता यदा अस्मात् लोकात् **प्रैति** -परलोकं गछति । **अथ** तदा **एभिरेव** – स्वीयैः **प्राणै** : वाङ्मन: प्रभृतिभिः **पुत्रमाविशति** पुत्रो भूत्वा यज्ञादिकमयमेव करोति । **‘****एवम्** अनुशिष्टेन पुत्रेण **कृर्तं****–** सर्व पुण्यं कर्म परलोकगतस्य पितुः स्वानुष्ठितसुकृतवत् उपकारकं भवति इत्यर्थः । किञ्च **स** **यद्यनेन****किञ्चिदक्ष्णया** **कृतं** **भवति** **तस्मादेनं** **सर्वस्मात्** **पुत्रो** **मुञ्चति** इति । **सः** -एवमनुशिष्ट: पुत्रः, **यदि** – कदाचित् **अनेन** – पित्रा किञ्चित्कर्तव्यम् **अक्ष्णया** – कोणच्छिद्रतः अन्तरा **अकृतं** – न कृतं भवति । **तस्मात्** – कर्तव्यरूपात् पित्रा अकृतात् लोकप्राप्तिप्रतिबन्धरूपात् ‘सर्वस्मात् पुत्रः **मुञ्चति** – मोचयति । पित्रा यद्यन्नकृतं तत्तत्सर्वं स्वयमनुतिष्ठन् पितुर्न्यूनतां पूरयित्वा तेन पूरणेन त्रायते इति भावः । **तस्मात्पुत्रो** **नामेति** । एवमनुशिष्टः पुत्रोऽपि पूर्वोक्तरीत्या पूरणेन पितु**स्रा** णात् पुत्रो नाम भवति इत्यर्थः। ततश्च एवमनुशासनग्रहणं तथानुष्ठानं च पुत्रस्य, न केवलं पितुरेव उपकारकं, किन्तु पुत्रस्यापि । अन्यथा हि तस्य पुत्रत्वसिद्धिरेव न स्यादिति भावः । उपपादितं पुत्रेण मनुष्यलोकजयप्रकारं निगमयति **स** **पुत्रेणैव** **अस्मिल्लोके** **प्रतितिष्ठति** इति । **सः****–** पिता एवंविधेन’ पुत्रेण मृतोऽपि सन्, अमृतः अस्मिन्नेव लोके ‘प्रतितिष्ठति । एवमसौ पिता पुत्रेण मनुष्यलोकं जयति इति भावः ।

एवं पूर्वप्रतिज्ञातार्थेषु पुत्रेण पितुः मनुष्यलोकजयप्रकारमुक्त्वा अवशिष्टम्, कर्मणा पितृलोको विद्यया देवलोकः इत्युक्तमर्थमुपपादयितुं प्रस्तौति । **अथैनमेते** **देवाः****प्राणा** **अमृता** **आविशन्ति** इति । **अथ** **एनं** – एवं पुत्रे निक्षिप्त भारं परलोकगतं ‘पुण्यविद्या-कर्माणं’ पुरुषम् **अमृताः** – अमोघाः, तत्र हेतुः **दैवा** : – मानुषेन्द्रियविलक्षणाः प्राणशब्दवाच्या मन आदय: आविशन्ति इत्यर्थः ।। १७ ।।

**[****सम्प्रत्तिकर्मणः** **फलम्****]**

**पृथिव्यै** **चैनमग्नेश्च** **दैवी** **वागाविशति** **।** **सा** **वै** **देवी** **वाक्****,****यया** **यद्यदेव****वदति** **तत्तद्भवति** **।।** **१८** **।।**

**प्र** – तदेव प्रपञ्चयति – **पृथिव्यै** **चैनमग्नेश्च** **दैवी** **वागाविशति** । पृथिव्यै चेति चतुर्थी पञ्चम्यर्था । ‘अग्ने’रित्यन्तरदर्शनात् । पृथिव्याश्च अग्नेश्च **दैवी** **वाक्** **एनं** -परलोकगतं पुरुषमाविशति इत्यर्थः । एतस्यै वाचः पृथिवी शरीरं ज्योतीरूपमयमग्निरिति प्रागुक्तेः वाचः पृथिव्यायतनकत्वात् अग्नयधिष्ठितत्वाच्च । ताभ्यां हेतुभ्यां दैवी वाग् आविशति इति भावः । दैव्या वाचः लक्षणमाह – **सा** **वै** **दैवी** **वाग्यया** **यद्यदेव** **वदति****तत्तद्भवति** इति । **यया** वाचा यद्यद्वदत्यनुकूलं प्रतिकूलं वा तत्तद्भवत्येव चेन्नियमेन **सा** **दैवी** **वाक्** – शापानुग्रहादिसमर्था वाक् दैवीत्यर्थः ।। १८ ।।

**दिवश्चैनमादित्यच्च** **दैवं** **मन** **आविशति** **तद्वै** **दैवं** **मनो** **येनानन्द्येव** **भवत्य****थो****न** **शोचति** **।।** **१९** **।।**

**प्र****.-****दिवश्चैनमादित्याच्च** **दैवं** **मन** **आविशति** इति । अर्थतस्य मनसो द्यौश्शरीरं ज्योतीरूपमसावादित्य इति पूर्वमुक्तत्वात् मनसः अधिष्ठानभूताया **दिवः** . आकाशात्, अधिष्ठातुः **आदित्याच्च** **हेतोः** **एनं** – परलोकिनं पुण्यकर्माणं दैवं मन आविशति इत्यर्थः । देवमनसोः लक्षणमाह – **तद्वै** **दैवं** **मनो** **येनाऽऽनन्येव** **भवत्यथो** **न** **शोचति** इति । **येन** मनसा पुरुषः सदा सुखीभवति, न च शोकं प्राप्नोति; **तद्दैवं** **मनः** अमोघसङ्कल्पम् आनन्दैककारणं मनो दैवं मन इत्यर्थः ।। १९ ।।

**अभ्द्यश्चैनं** **चन्द्रमसश्च** **दैवः** **प्राण** **आविशति** **।** **स** **वै** **देवः** **प्राणो** **यः****सञ्चरश्चासञ्चरंश्च** **न** **व्यथतेऽथो** **न** **रिष्यति** **।****स** **एवंवित्सर्वेषां** **भूतानामात्मा** **भवति** **यथैषा** **देवतैवं** **स** **यथैतां** **देवतां****सर्वाणि** **भूतानि** **अवन्त्येवं** **हैवंविदं** **सर्वाणि** **भूतानि** **अवन्ति** **।** **यदु** **किञ्जेमाः****प्रजाः** **शोचन्त्यमैवासां** **तद्भवति** **।** **पुण्यमेव** **अमुं** **गच्छति** **।** **न** **ह** **वै** **देवान्** **पापं****गच्छति** **।।** **२०** **।।**

****

**प्र****.-****अभ्द्यश्चैनं** **चन्द्रमसश्च** **दैवः** **प्राण** **आविशति** इति । अथैतस्य प्राणस्यापश्शरीरं ज्योतीरूपमसौ चन्द्र इति पूर्वम् उक्तत्वात्, अधिष्ठानभूताभ्योऽभ्द्य: अधिष्ठातुः चन्द्राच्च हेतोः **एनं** – परलोकिनं दैवः प्राण आविशति इत्यर्थः । तस्य लक्षणमाह – **स** **वै** **देवः** **प्राणो** **यः** **सञ्चरंश्चासञ्चरंश्च** **न** **व्यथतेऽथो** **न** **रिष्यति** इति । अत्र असञ्चरन् इति दृष्टान्तार्थम् । यथा – **असञ्चरन्** **न** **व्यथते** – न श्रान्तो भवति । तथा सञ्चरन्नपि यो न व्यथते, **अथो** – अपि च **न** **रिष्यति** – रिङ्क्षये न नश्यति, **स** **वै** – स एव दैवः प्राण इत्यर्थः । अप्रतिहतगमनादिव्यापारहेतुः हिंसानर्हः प्राणो दैवः प्राण इति भावः । ‘पृथिव्यग्निव्द्यादित्याप्चन्द्ररूपदेवताप्रसादादेवास्य मनोवाक्प्राणाः एवं विधा भवन्ति इत्यर्थः ।

एवं जीवोपकरणानां तेषां मनोवाक्प्राणानां परलोके आत्मोपकारकत्व-शक्तयतिशयमुक्त्वा’ एवंविदः फलमाह – **स** **एवंवित्सर्वेषां** **भूतानामात्मा** **भवति****,****यथैषा****देवतैवम्** इति । यथा एषा पूर्वोक्ता वागिन्द्रियादिदेवता सर्वेषां भूतानामात्मा भवति । अत्र वाङ्मनःप्राणदेवतानां सर्वभूतात्मवत्वं नाम सर्वभूतान्तर्वर्तिज्ञानतत्प्रेरणसामर्थ्यम् । एवं **सः** अयमपि भवति, य एवं वित् । प्राणादीनां परलोके आत्मोपकारकत्वशक्त्यतिशयं जानन् सर्वभूतात्मा भवति इत्यर्थः । अत्र **एषा** **देवता** इति जातावेकवचनम्, पृथिव्यग्नयादित्यानां बहुत्वात् इति द्रष्टव्यम् । **स** **यथैतां** **देवतां** **सर्वाणि** **भूतानि** **अवन्ति** इति । **स** **यथा** – स दृष्टान्तो यथा, एवमेव इदमित्यर्थः । तदेव विवृणोति – **एताम्** इत्यादिना । **एताम्** – वागादिदेवतां यथा सर्वेपि जन्तवः **अवन्ति** – अव रक्षणगति कान्त्यादिषु (धा.पा.६००) पूजयन्ति इत्यर्थः । एवं विदं – पूर्वोक्तवागाद्युपकारविशेषविदमप्येवमेव सर्वाणि भूतानि पूजयन्ति इत्यर्थः । ननु एवं विदः सर्वभूतप्रेरकत्वे तानि तानि भूतानि तत्तत्पापकर्मसु प्रेरयत: तस्य तत्पापं प्रसज्येत इत्याशङ्क्याह – **यदु** **किञ्चेमाः** **प्रजाः** **शोचन्त्यमैवासां****तद्भवति** इति । **यदु** – यस्माद्वागादिदेवतोपासकप्रेरणप्रयुक्तादेव पापाद्धेतोः इमाः प्रजाः **किञ्च** – किञ्चन शोचन्ति **तत्** – प्रजाशोकनिमित्तं पापं आसां प्रजानामेव भवति ।

**अमा** -सह, सद्य इत्यर्थः । अमा सह समीपे च (अ.को.३-३-२५०) इति नैघण्टुकाः । नत्वेवंविदः प्रेरयितुरपि तत्पापं भवति इत्यर्थः । तत्र हेतुमाह – **पुण्यमेवामुं** **गच्छति** इति । यस्मात् **अमुं** – उपासकं पूर्वोक्तगुणविशिष्टवागाद्युपासनप्रयुक्तं पुण्यमेव **गच्छति****–** प्राप्तम् , तेन च पुण्येनायं पूर्वोक्तवागादिदेवतासायुज्यं प्राप्तः, अतः तद्देवतावदेव अस्यापि न पापसम्बन्धगन्ध इत्यर्थः । दार्ष्टान्तिके उक्तार्थसिद्ध्यर्थं दृष्टान्तं शिक्षयति **न** **ह** **वै****देवान्** **पापं** **गच्छति** इति । तत्तत्पापकर्मसु प्रवर्तकानामपि इन्द्रियाधिष्ठातृदेवतानां’ यथा तत्पापं न प्राप्नोति – तादृशो महिमा हि तेषाम् । अतः तद्वदेव तद्विदोऽपि तत्सायुज्यं प्राप्तस्य न सर्वभूतप्रेरणकृतपापप्रसक्तिरिति भावः ।। २० ।।

**[****मुख्यप्राणस्य** **श्रेष्ठत्वप्नदर्शनम्****]**

****

**अथातो** **व्रतमीमाँसा****–****प्रजापतिर्ह** **कर्माणि** **ससृजे** **।** **तानि** **सृष्टान्यन्यो****–****न्येनास्पर्धन्त** **।** **वदिष्याम्येवाहमिति** **वाग्दध्ने** **।** **द्रक्ष्याम्यहमिति** **चक्षुः** **।** **श्रोष्याम्यहमिति****श्रोत्रम्** **।** **एवमन्यानि** **कर्माणि** **यथाकर्म** **।** **तानि** **मृत्युश्श्रमो** **भूत्वोपयेमे** **।****तान्यानोत्** **।** **तान्याप्त्वा** **मृत्युरवारुन्धत्** **।** **तस्माच्छ्राम्यत्येव** **वाक्****,****श्राम्यति** **चक्षुः****,****श्राम्यति** **श्रोत्रम्** **।** **अथेममेव** **नाप्नोत्****,****योऽयं** **मध्यमः** **प्राणः** **।** **तानि** **ज्ञातुं** **दध्निरे****अयं** **वै** **नः** **श्रेष्ठो** **यः** **सञ्चरँश्चासञ्चरँश्च** **न** **व्यथते****,****अथो** **न** **रिष्यति** **।** **हन्तास्यैव****सर्वे** **रूपमसामेति** **।** **त** **एतस्यैव** **सर्वे** **रूपमभवन्** **।** **तस्मादेत** **एतेनाख्यायन्ते****प्राणा** **इति** **।****तेन** **ह** **वाव** **तत्कुलमाचक्षते** **यस्मिन्** **कुले** **भवति****,****य** **एवँ** **वेद****;****य** **उ****हैवंविदा** **स्पर्धते****,****अनुशुष्य** **हैवान्ततो** **म्रियते** **इत्यध्यात्मम्** **।।** **२१** **।।**

**प्र****.** -‘एवमत्र’ वाङ्मनःप्राणानां साधारण्येन उपास्यत्वमुक्तम् । तत्र प्राणस्य श्रैष्ट्यनिर्धारणाय आरभते – **अथातो** **व्रतमीमांसा** इति । **अथ** – अनन्तरम् **अत** : – एतावत्पर्यन्तं सामान्येन वाङ्मनःप्राणानाँ त्रयाणामप्युपासनस्य उक्तत्वात् **व्रतस्य** -उपासनात्मकव्रतस्य **मीमांसा** – विचारः । प्रवर्तत इति शेषः । एतेषां प्रयाणां मध्ये किं विषयकमुपासनं मुख्यतया कर्तव्यमिति विचार्यत इति यावत् । प्रजापतिर्ह कर्माणि **ससृजे** इति । **हः** – प्रसिद्धौ । **प्रजापतिः** – चतुर्मुखः, प्रजापतिशब्दमुख्यार्थः **सर्वेश्वरो** वा चतुर्मुखद्वारा **कर्माणि** – कर्मज्ञानेन्द्रियाणि व्यष्टिरूपाणि **ससृजे** – सृष्टवान् इत्यर्थ: **तानि** **सृष्टान्यन्योन्येनास्पर्धन्त** । एवं सृष्टानि **तानि** – इन्द्रियाणि परस्परं स्वस्व व्यापाराधिक्याभिमानेन स्पर्धां कृतवन्ति इत्यर्थः । कथं? **वदिष्याम्येवाहमिति** **वाग्****दध्रे** इति । ‘धृङ् अवस्थाने (धा.पा.४१३) इति हि धातुः । अहमेव वदिष्यामि, नान्य: कश्चिन्मत्तः वक्तुं समर्थ इति वाक् **दध्रे** – अभिमन्यमाना स्थितवती इत्यर्थः । **द्रक्ष्याम्यहमितिचक्षुः** इत्यादि । स्पष्टोऽर्थः । **एवमन्यानि** **कर्माणि** **यथाकर्म** इति । एवं अहमेव स्प्रक्ष्यामि, अहमेव गृह्णामि इत्यादि प्रकारेण अन्यान्यपि **कर्माणि** . इन्द्रियाणि **यथाकर्म** – यथा स्वविषयमभिमन्यमानानि’ अवस्थितवन्ति इत्यर्थः **।तानि****मृत्युः** **श्रमो** **भूत्वोपयेमे** इति । **तानि** – एवं दुरभिमानेनाविरतं स्वस्वव्यापारेषु वर्तमानानि वाक् चक्षुरादीनि **मृत्युः** – व्यापारनिरोधको देवताविशेषः **श्रमोभूत्वा** । ग्लानिरूपस्सन् **उपयेमे** – समीपं प्राप्त इत्यर्थः । **तान्याप्नोत्** – श्रमरूपो मृत्युः **तानि** – इन्द्रियाणि **आप्नोत्** – प्राप्तवान् । **तान्याप्त्वा** **मृत्युरवारुन्धत्** **।** **तानि** – इन्द्रियाणि **आप्त्वा** प्राप्य **अवारुन्धत्** – अवरोधं कृतवान् । कार्यासमर्थानि अकरोत् इत्यर्थः । अत्र उपयेमे आप्नोत्, अवारुन्धत् इति क्रमोक्तिः, श्रमस्य क्रमाभिवृद्ध्या कार्या सामर्थ्यप्रयोजकता-भिप्रायेणेति द्रष्टव्यम् । अत्र प्रत्यक्षं प्रमाणयति – **तस्मात्** **श्राम्यत्येव** इत्यादिना । **श्राम्यति** श्रमं प्राप्नोति इत्यर्थः । निरन्तरव्यापारे वागादीनां श्रमप्राप्तिः अद्यापि दृश्यमानापूर्वमप्येवमेव समभवत् इत्यर्थे ज्ञापिका इत्यर्थः ।

वागाधुक्तिः सर्वेन्द्रियोपलक्षणार्था । अथ विवक्षितं मुख्यप्राणस्य श्रेष्ठ्यं वक्तुं तस्य इन्द्रियेभ्यः वैलक्षण्यमाह – **अथेममेव** **नाप्नोद्योऽयं** **मध्यमः** **प्राण** इति । **योऽयं** प्रसिद्धः **मध्यमः** – देहमध्ये ‘वर्तमानः प्राणः, तमेव’, निरन्तरमुच्छ्वासादिव्यापारे वर्तमानमपि वागादीनिव श्रमो नाप्नोत् इत्यर्थः । अद्यापि हि प्राणस्य उच्छ्वासादौ श्रमाभावो दृश्यते अत एवेति भावः । **तानि** **ज्ञातुं** **दध्रिरे** **।** **तानि** – ‘श्रान्तानि वागादीनीन्द्रियाणि’, अस्माकं निरन्तरं व्यापारं कुर्वतां मध्ये यं श्रमरूपो मृत्युः न प्राप्तः, स श्रेष्ठो भविष्यति । अतः अस्मासु श्रमरहितः कः श्रेष्ठः इति ज्ञातुं **दध्रिरे** – निश्चयेन ‘प्रवृत्तानि’ इत्यर्थः । धृङ् अवस्थाने (धा.पा. ६००) इति हि धातुः । **अयं** **वै** **नः** **श्रेष्ठो** **य** इत्यादि । एवं ज्ञातुं प्रवृत्तानि इन्द्रियाणि अस्माकं निरन्तरव्यापारेऽप्यश्रमं मुख्यप्राणं दृष्ट्वा इति चिश्चितवन्तः । किमिति ?

**अयं** **वै** – अयमेव मुख्य:प्राण: **न****:** – अस्माकं प्राणानां मध्ये श्रेष्ठः । यतोऽयं सञ्चरन्नपि असञ्चरन्निव न व्यथते – न श्रमं प्राप्नोति । अत्र असञ्चरन्निति दृष्टान्तार्थम् । **अथो** शब्दः अप्यर्थः । **न** **रिष्यति** न हिंस्यतेऽपि । ‘रुष रिष हिंसायाम् (धा.पा. ६९३, ६९४) इति हि धातुः । **हन्त** इत्यनुरूपप्रधानलाभजे हर्षे । तस्मादयमेव अस्माकं श्रेष्ठ इति हेतोरस्यैव मुख्यप्राणस्य सर्वे वयं वागादयो **रूपमसाम** – तदैधीनप्रवृत्तयो भवेम **इति** – इत्येवं निश्चित्य **ते** **सर्वे** **वागादयः** **एतस्यैव** – मुख्यप्राणस्य रूपमभवन् तदधीनवृत्तयोऽभवन् इत्यर्थः ।।

अत एव त इन्द्रियाणि (ब्र.सू.२-४-१५) इत्यधिकरणे सर्वेन्द्रियाणां मुख्यप्राणाधीनवृत्तित्वेन वृत्तिवैलक्षण्यात् न मुख्यप्राणस्य इन्द्रियान्तर्भाव इत्युक्तम् । तथा हि तत्र किं सर्वे प्राणशब्दनिर्दिष्टा इन्द्रियाणि उत मुख्यप्राणव्यतिरिक्ता एवेति विशये जीवोपकरणत्वाविशेषात्, प्राणशब्दवाच्यत्वाविशेषाच्च मुख्यप्राणाश्च इन्द्रियाणि इति पूर्वपक्षे प्राप्ते – त इन्द्रियाणि तद्व्यपदेशादन्यत्र श्रेष्ठात् (ब्र.सू.२-४-१५), भेदश्रुतेर्वैलक्षण्याच्च (ब्र.सू.२-४-१६) इति सूत्रद्वयेन सिद्धान्तितम् । अयमर्थः – त एव वागादय इन्द्रियाणि न तु श्रेष्ठप्राणः । ततः श्रेष्ठ प्राणादन्यत्रैव – इतरेष्वेव, इन्द्रियाणि दशैकञ्च (भ.गी.१३-५) इति इन्द्रियत्वव्यपदेशात् । किञ्च भेदश्रुतेः – एतस्माज्जायते प्राणो मनस्सर्वेन्द्रियाणि च (मुं.उ.२-१-३) इति प्राणापेक्षया इन्द्रियाणां भेदव्यपदेशात् न श्रेष्ठः प्राण इन्द्रियम् । न च तत्रैव मनस्सर्वेन्द्रियाणि च, इति मनसोऽपि भेदव्यपदेशात् इन्द्रियत्वाभावः शक्यशङ्कः । मनष्षष्ठानीन्द्रियाणि (भ.गी.१५-७) इन्द्रियाणि दशैकं च (भ.गी.१३-५) इत्यादिनां मनसः इन्द्रियान्तर्भावग्राहकप्रमाणानां परोक्तरीत्या गामग्निं ब्राह्मणञ्चैव त्रीणि तेजांसि न स्पृशेत्’ इत्यत्र अतेजोभ्यां गोब्राह्मणाभ्यां तेजस्सङ्ख्यापूरणवत्; वेदानध्यापयामास महाभारतपञ्चमान् (महा.भा.आदि.५७-७४) इत्यादौ अवेदेन भारतेन वेदसङ्ख्या पूरणवच्च अनिन्द्रियेण मनसा इन्द्रियसङ्ख्यापूरकतया अन्यथासिद्धत्वेऽपि इन्द्रियाणां मनश्चास्मि (भ.गी.१०-२२) इत्यनन्यथासिद्धप्रमाणसद्भावेन मनस इन्द्रियत्वध्रौव्यात्; मुख्यप्राणे इन्द्रियत्वग्राहक प्रमाणाभावाञ्च अत: प्राणो मनस्सर्वेन्द्रियाणि (मुं.उ. २-१-३) इति श्रुतौ प्राणे **न** .गोबलीवर्दन्यायावतारः। । मनसि तु तदवतारोऽस्त्येवेति द्रष्टव्यम् । वैलक्षण्याच्च ।

एतस्यैव सर्वे रूपमभवन् इति ‘चक्षुरादीना तदधीनप्रवृत्तित्वलक्षणकार्य’वैलक्षण्यदर्शनाञ्च इन्द्रियेभ्यो भिन्न एव प्राण इति । प्रकृतमनुसरामः । **तस्मादेते** **एतेनाख्यायन्ते** **प्राणा** इति इति । यस्मात्कारणात् वागाद्याः प्राणस्यैव रूपमभवन् , तस्मात् **एते** – वागादयः **एतेन** – प्राणनाम्नैव प्राणा इत्येव उच्यन्ते । अतो मनोवागाद्यपेक्षया प्राणस्यैव श्रैष्ठ्यमिति स एव मुख्यतया उपास्य इति भावः। एवमध्यात्मोपास्यविषयमीमासां परिसमाप्योपासकस्य फलमाह – **तेन** **ह** **वाव****तत्कुलमाचक्षते** **यस्मिन्** **कुले** **भवति** **य** **एवं** **वेद** इति । यः **एवं** – पूर्वोक्तप्रकारेण ‘मुख्यप्राणं वेद, **स** **यस्मिन्** **कुले** **भवति** – जायते तत् कुलं तन्नाम्नैव **ह** – प्रसिद्धमाचक्षते’; यथा रघुकुलं यदुकुलमिति । कुलश्रेष्ठो भवतीति यावत् । **य** **उ** **हैवं** **विदा** **स्पर्धते** , **अनुशुष्य****हैवान्ततो** **म्रियते** इति । उ शब्दोऽधारणे । ह शब्दः प्रसिद्धौ । य: पुमान् **एवंविदा** ‘उक्तगुणविशिष्टप्राणविदा साकं स्पर्धते, सः **अनुशुष्यैव** – शुष्को भूत्वा **अन्ततः** .बहुकालेन म्रियते, चिरकालं रोगादिशुष्कशरीरो **म्रियते** – न सहसा इत्यर्थः । **ह** – प्रसिद्ध प्राणोपासनमाहात्म्यमित्यर्थः । **इत्यध्यात्मम्** – ‘प्राणोपासनप्रकार उक्त इति शेषः ।। २१ ।।

**[****देवताविषयक** **उपासनाप्रकारः****,****वायोः** **श्रेष्ठत्वकथनम्****]**

****

**अथाधिदैवतम्****–****ज्वलिष्याम्येवाहमित्यग्निर्दघ्रे****,****तप्स्याम्यहमित्यादित्यो****भास्याम्यहमिति** **चन्द्रमाः** **।** **एवमन्या** **देवता** **यथादैवतम्** **।** **स** **यथैषां** **प्राणानां****मध्यम** **प्राणः****,****एवमेतासां** **देवतानां** **वायुः** **।** **म्लोचन्ति** **ह्यन्या** **देवताः****,****न** **वायुः** **।****सैषानस्तमिता** **देवता** **यद्वायुः** **।।** **२२** **।।**

****

**प्र****. –****अथाधिदैवतम्** **।** उपासनाप्रकार उच्यते इति शेषः । **ज्वलिष्याम्येवाह****–****मित्यग्निर्दध्रे** । अहमेव ज्वलिष्यामि; मत्समः कोऽपिज्वलनव्यापारे नास्तीति **अग्निः** –**दध्रे** – धृतवान् ; चिश्चित्य निरन्तरज्वलनपरो बभूव इत्यर्थः । **तस्याम्यहमित्यादित्यो****भास्याम्यहमिति** **चन्द्रमाः** इति । स्पष्टोऽर्थः । **एवमन्या** **देवता** **यथादैवतम्** इति । एवमेव **अन्याः** – श्रोत्राद्यभिमानिन्यः दिगादिदेवताः **यथादैवतम्** – तत्तद्देवतावृत्तिमनतिक्रम्य अभि’मेनिरे’; तथा निरन्तरं स्वस्वव्यापारपराश्चाश्चाभूवन् इत्यर्थः । **स** **यथैषां** – यथा अध्यात्मम् इतरेषां ‘वागादि प्राणानां’ मध्ये हृदयमध्यवर्ती **सः** – पूर्वोक्तमुख्यप्राणः **श्रेष्ठः** एवमधिदैवतम् इतरासाम् अग्निसूर्यादिदेवतानां मध्ये वायुः ‘श्रेष्ठः इत्यर्थः । तत्र हेतुमाह – **म्लोचन्ति** **ह्यन्या** **देवताः** **न** **वायु** रिति । इतरा अग्निसूर्याद्याः देवताः **म्लोचन्ति** अस्तं गच्छन्ति; न वायुः । तस्य अहोरात्रमेकरूपत्वादिति भावः । **सैषानस्तमित** इति ।

**यद्वायुः** – यदितिलिङ्गव्यत्ययः छान्दसः । यो वायुरित्युच्यते, **सैषानस्तमिता** **देवता** । तस्मादधिदैवतं वायुरेव श्रेष्ठत्वेन निर्धारित: पूर्ववदग्निसूर्यादिभिः देवतैः । अत: प्राधान्येन स एव उपास्य इति भावः ।। २२ ।।

**[****प्राणनापाननविधानम्****]**

****

**अथैष** **श्लोको** **भवति****–**

**यतश्चोदेति** **सूर्योस्तं** **यत्र** **च** **गच्छतीति** **।**

**प्राणाद्वा** **एव** **उदेति** **प्राणेऽस्तमेति** **।**

**तं** **देवाश्चक्रिरे** **धर्म** **स** **एवाद्य** **स** **उ** **श्व** **इति** **।**

**यद्वा** **एतेऽमुर्ह्यघ्रियन्त** **तदेवाप्यद्य** **कुर्वन्ति** **।**

**तस्मात्** **एकमेव** **व्रतमाचरेत्****–****प्राण्यावाच्चैवापान्याच्य****,****नेन्मा** **पाप्मा****मृत्युराप्नुवदिति** **।** **यद्यु** **चरेत्** **समापिपयिषेत्** **।**

**तेनो** **एतस्यै** **देवतायै** **सायुज्यँ** **सलोकतां** **जयति** **।।** **२३** **।।**

**।।** **इति** **तृतीयोध्याये** **पञ्चम** **ब्राह्मणम्** **।।**

**प्र****.** – उक्तार्थे साक्षितया मन्त्रं पठितुमाह – **अथैष** **श्लोको** **भवति** इति । प्रकृतविषये अयं श्लोकः ‘संवादको भवतीत्यर्थः । यतश्चोदेति सूर्योऽस्तं यत्र च गच्छति इत्यमुं पठितं श्लोकार्धं स्वयमेव व्याचष्टे श्रुतिः, **प्राणाद्वा** **एष** **उदेति** **प्राणेऽसमेति** इति । अत्र प्राणशब्दार्थो वायुः । वायुप्रेरणाधीनत्वात् आदित्यादिगतेः अग्न्यादित्यादेरुदयास्तमयौ वाय्वाधीनौ इत्यतो वायोरेव भवतः इति भावः । श्लोकस्य उत्तरार्धमाह – **‘****तं** **देवाश्चक्रिरे****धर्म** **स** **उ** **श्व** **इति** इति । **तं** – प्राणमेव **देवाः** – अध्यात्मं वागादयः, अधिदैवतम् अग्न्यादित्यादयश्च **धर्मं** **चक्रिरे** – प्राणोपासनमेवः श्रेयस्साधनमिति निश्चितवन्तः । अतः स एव धर्मः अद्याप्यनुष्ठेयः, श्वोऽप्यनुष्ठेयः इति । अमुमेवमन्त्रोत्तरार्धस्य अर्थं स्वयं संक्षिप्याह श्रुतिः – **यद्वा** **एतेऽमुर्ह्यघ्रियन्त** **तदेवाप्यद्य** **कुर्वन्ति** इति । वै शब्दोऽवधारणे यत् – यस्मात्कारणात् **एते** वागाद्याः देवाः **अमुर्हि** – अमुष्मिन् काले मुख्यप्राणम् **अघ्रियन्त** – उपास्यत्वेन अवधृतवन्तः, तस्मादद्यापि **तदेव** **कुर्वन्ति** – मुख्यप्राणोपासनमेव अनुतिष्ठन्ति इत्यर्थः ।

एवं श्रुतिः मीमांसां परिसमाप्य तत्र निश्चितमर्थमाह – **तस्मादेकमेवव्रतं** **चरेत्** इति।**तस्मात्** -उक्तहेतुभि: **एकं** **व्रतं** -मुख्यप्राणोपासनमेव **चरेत्** -आचरेत् अनुतिष्ठेत् इत्यर्थः । एवं मुख्यप्राणोपासनप्रकारं विधाय, अथ तत्प्रकारकमाह . **प्राण्याच्चैवापान्याच्च****,****नेन्मा** **पाप्मा** **मृत्युराप्नुवदिति** इति । उक्तप्राणोपासनारम्य-समये **प्राण्यादपान्याच्चैव** – प्राणनापानने – रेचकपूरके उपासनाङ्गतया कुर्यात् ।

किमर्थम्? **मां** – माम् इच्छब्दोऽवधारणे **पाप्मा** पापरूपः श्रमरूपो मृत्युः **नाप्नुवत्** -शत्रन्तोयं शब्दः, मा नावाप्नुयात् इति बुद्ध्या इत्यर्थः । अन्यथा प्राणनापाननाकरणे श्रमेण व्यापारावरोधः स्यादिति भावः । किञ्च **यद्यु** **चरेत्** **समापिपयिषेत्** । यदीदं प्रथममुपक्रमेत् तर्हि **समापिपयिषेत्** **समापनं** **कर्तुमिच्छेत्** – समापनं कुर्यादेव मध्ये विच्छेदं न कुर्यात् इत्यर्थः । एवं साङ्गमुपासनमुक्त्वाऽथ तत्फलमाह – **तेनो****एतस्यै** **देवतायै** **सायुज्यं** **सलोकतां** **जयति** इति । उ शब्दोऽवधारणे । **एतस्यै** **देवतायै** इति विभक्तिव्यत्ययश्छान्दसः । एतस्या देवताया इत्यर्थः । **तेन** – अनुष्ठितेन ‘प्राणोपासनेन **एतस्याः** प्राणदेवताया ‘एव सायुज्यं समानगुणयोगं सालोक्यञ्च प्राप्नोति इत्यर्थः ।। २३ ।।

**।।** **इति** **तृतीयाध्याय** **पञ्चमब्राह्मण** **प्रकाशिका** **।।**

**तृतीयाध्याये** **षष्ठं** **ब्राह्मणम्**

****

**[****आत्मनः** **नामरूपकर्मत्रयात्मत्वम्****]**

****

**त्रयं** **वा** **इदं** **नाम** **रूपं** **कर्म** **।** **तेषां** **नाम्नाम्** **वागित्येतदेषामुक्थम्** **।अतो****हि** **सर्वाणि** **नामान्युत्तिष्ठन्ति** **।** **एतदेषाँ** **साम****;****एतद्धि** **सर्वैर्नामभिस्समम्** **।****एतदेषां** **ब्रह्म** **।** **एतद्धि** **सर्वाणि** **नामानि** **बिभर्ति** **।।** १ **।।**

**प्र****–****त्रयं** **वा** **इदं** **नामरूपं** **कर्म** इति । चेतनाचेतनात्मके जगति **इदं** -.परिदृश्यमानम् अचेतनात्मकं जगत् त्रयमेव । किं तत्? नामरूपं कर्मेति । अत्र **कर्म** . जीवीयपुण्यपापात्मकम् अचेतनस्य नामरूपात्मकपरिणामे कारणम् । त**त्कार्य** देवमनुष्यादिनामरूपात्मकं जगत् – एतत्त्रितयरूपमेव इत्यर्थः । **तेषां** – नामरूपक**र्मणां** मध्ये एषां नाम्नां देवो मनुष्या घटः पट इत्यादीनां वागिति शब्दनिर्दिष्टमेतत् – ‘वागिन्द्रियात्मकं वस्तु **उक्थं** – ‘उत्पादनमित्यर्थः । तदेव प्रदर्शयति – **अतो** **हि** **सर्वाणि** **नामान्युत्तिष्ठन्ति** इति । वागिन्द्रियाधीनत्वात् सर्वेषां नाम्नाम् अभिलापस्य **अत****:** – वागिन्द्रियादेव सर्वाणि **नामानि** **अनुतिष्ठन्ति** – जायन्ते इति **हि** – प्रसिद्धमित्यर्थः । कथमेकेन वागिन्द्रियेण अनन्तानाम् अभिलाप इत्यत्राह – **एतदेषां** **साम** इति । वागित्येतत् **एषां** – सर्वेषां नाम्नां साम इत्यर्थः । तत्र सामपदार्थं विवृण्वन् एतदुपपादयति – **एतद्धि** **सर्वेर्नामभिस्समम्** इति । कार्यानुरूपत्वात् कारणस्य सर्वैर्नामभिः **समं** – सर्वनामानुरूपमेव वागिन्द्रियम् इत्यर्थः । समत्वमेव सामत्वमिति भावः । **एतदेषां** **ब्रह्म** इति । वागित्येतदेषां नाम्नां ब्रह्म इत्यर्थः । ‘ब्रह्मशब्दार्थविवरणेन एतदुपपादयति’ – **एतद्धि** **सर्वाणि** **नामानि****‘****बिभर्ति** इति । भर्तृत्वमेव बृहत्वरूपं ब्रह्मत्वम् । अतः **एतत्** – वागिन्द्रियं सर्वाणि नामानि बिभर्तीति भर्तृत्वात् वागिन्द्रियस्य नामानि प्रति ब्रह्मत्वमिति भावः । एवमुत्तरत्रापि द्रष्टव्यम् ।। १ ।।

**अथ** **रूपाणां** **चक्षुरित्येतदेषामुक्थमतो** **हि** **सर्वाणि** **रूपाण्युत्तिष्ठन्ति** **।****एतदेषाँ** **सामः** **एतद्धि** **सर्वैरूपै****:****समम्** **।** **एतदेषां** **ब्रह्म।** **एतद्धि** **सर्वाणि** **रूपाणि****बिभर्ति** **॥****२****॥**

**प्र****–****अथ****‘****रूपाणां** **चक्षुरित्येतदेषामुक्थम्** इति । पूर्ववदर्थः । **अतो** **हि****सर्वाणि** **रूपाण्युत्तिष्ठन्ति** इति । रूपज्ञानस्य चक्षुः उत्थितत्वात् रूपस्य चक्षुरुत्थितत्व. व्यवहार औपचारिकः । **एतदेषां** **सामैतद्धि** **सर्वरूपैस्समम्** इति । सर्वरूपज्ञान-जनकत्वाञ्चक्षुषः कारणस्य कार्यसमत्वोक्तिः । **एतदेषां** **ब्रह्मतद्धि** **सर्वाणि** **रूपाणि****बिभर्ति** इति । चक्षुषो ‘रूपज्ञानभर्तृत्वाद्रूपभरणं’ तज्ज्ञानद्वारा द्रष्टव्यम् ।। २ ।।

**अथ कर्मणाम् – आत्मेत्येतदेषामुक्थम्। अतो हि सर्वाणि कर्माण्यु-****त्तिष्ठन्ति । एतदेषाँ साम; एतद्धि सर्वेः कर्मभिस्समम् । एतदेषां ब्रह्म; एतनि****सर्वाणि कर्माणि बिभर्ति ।****तदेत्** **त्रयँ** **सदेकमयमात्मा** **।** **आत्मो** **एकस्सन्ने****तत्र****यम्** **।** **तदेतदमृतँ** **सत्येन****च्छन्नम्** **।** **प्राणो** **वा** **अमृतम्****,****नामरूपे** **सत्यम्** **।** **ताभ्यामयं****‘****प्राणश्छन्न****:****।।** **३** **।।**

**प्र****–****अथ** **कर्मणाम्** इत्यादि । अत्र कर्मशब्दः पुण्यपापात्मककर्मपर इति पूर्वमुक्तम् । आत्मशब्दो जीवपरः । आत्मन एव पुण्यपापानि जायन्ते । स च सर्वपुण्यपापाकर्तृत्वानुरूपः, सर्वपुण्यपापानां भर्ता चेत्यर्थः । ‘पदानामर्थः स्पष्टः । **तदेतत्त्रयं** **सदेकमयमात्मा** इति । एवं नामरूपकर्मात्मकस्य अचेतनस्य चेतनभूतात् प्रत्यगात्मनः जीवात् अत्यन्तवैलक्षण्येऽपि नामरूपकर्मलक्षणं तदेतत्त्रियम् **एकं** **सदयमात्मा** नामरूपकर्माण्यात्मना अगृहीतविवेकानि पामराणामेकमिव भवन्ति इत्यर्थः । तदेतत् द्रढयति – **आत्मो** **एकस्सन्नेतत्त्रयम्** इति । विवेकिनां त्रयमेतत् अविवेकिनामेक आत्मैव इत्यर्थः । उ शब्दोऽवधारणे । अविवेकिभिः आत्मा पृथक् कुतो न ज्ञायत इत्यत्राह **तदेतदमृतं** **सत्येन** **च्छन्नम्** । तदेतद्वाक्यम् अमृतसत्यशब्दविवरणपूर्वकं श्रुति: ‘स्वयमेव व्याचष्टे’ – **प्राणो** **वा** **अमृतं** **नामरूपे** **सत्यम्** **ताभ्यामयं** **प्राणश्छन्नः** इति । अत्र प्राणशब्दो ‘बद्धजीवपरः प्राणो वा आशाया भूयान् (छां.उ.७-१५-१) इत्यादौ प्राणशब्दस्य ‘बद्धजीवे प्रयोगात् । **सत्यं** – ‘पुण्यपापकर्मफलम्’ इत्यर्थः । ऋतं पिबन्तौ (क.उ. ३-१) इत्यादी सत्यापरपर्यायस्य ऋतशब्दस्य कर्मफले प्रयोगदर्शनात् । कर्मफलं हि अवश्यंभावितया सत्यं भवितुमर्हति । तथा च पूर्ववाक्ये अमृतमित्युक्तः **प्राण** : – जीवात्मा । **सत्यशब्दोक्ते** च नामरूपे, **ताभ्यां** – नामरूपाभ्यामयं प्राणशब्दितः प्रत्यगात्मा छन्नः । अत: पामरैः न ज्ञायते विविच्येति पूर्ववाक्यार्थः; ततश्च कर्मफल भूताभ्यां नामरूपाभ्यां ‘सपिण्डितोयं स्वयम् **अमृतः****–** अपहतपाप्मत्वादिमानेव आत्मा व्याधकुलसंवर्धित राजकुमारवत् “ताभ्यां प्रच्छन्नो भवति, नामरूपाभ्याम् अगृहीतविवेको ‘भवतीति पूर्ववाक्यफलितार्थ इत्यर्थः ।

केचित्तु – प्राणशब्दविवृतोऽयममृतशब्दः निरुपाधिकामृतप्राणशब्दवाच्य परमात्मपरः । तथा च स एव नामरूपात्मक जगतोऽन्तर्यामी सन् जीवकर्मफलतया स्वसृष्टाभ्यां ताभ्यां स्वयमेव विशिष्टो भवति इति वाक्यार्थः । ततश्च तद्धेदं तर्ह्यव्याकृतमासीत्तन्नामरूपाभ्यां व्याक्रियत (बृ.उ.१-४-७) इत्यादौ प्रपञ्चितस्य परमात्मन एव सर्वनामरूपभाक्त्वत्व-मित्यस्यार्थस्य निगमनपरोऽयं ताभ्यामयं प्राणश्छन्न इत्यन्तसन्दर्भ इत्यपि वदन्ति ।। ३ ।।

**।।** **इति** **तृतीयाध्याये** **षष्ठब्राह्मण** **प्रकाशिका** **।।**

****

**।।** **इति** **तृतीयोऽध्यायः** **॥**
