{
  "grantha_id": "taittiriya-upanishad",
  "canonical_title": "तैत्तिरीयोपनिषत्",
  "aliases": [],
  "text_type": "upanishad",
  "language": "sanskrit",
  "metadata": {
    "source_file": "../../simple/data/taittiriya.json",
    "processing_pipeline": {
      "llm_model": "n/a",
      "llm_prompt_version": "n/a",
      "llm_date": "2025-01-01",
      "processor": "conversion_script.py"
    },
    "quality_notes": "Converted from simple format.",
    "last_updated": "2025-11-07T23:36:29.159773Z"
  },
  "structure_levels": [
    {
      "key": "Valli",
      "scriptNames": {
        "devanagari": "वल्ली"
      },
      "children": [
        {
          "key": "Anuvaka",
          "scriptNames": {
            "devanagari": "अनुवाकः"
          }
        }
      ]
    }
  ],
  "variants_available": [],
  "prefatory_material": [
    {
      "ref": "2.0",
      "passage_type": "prefatory",
      "content": {
        "sanskrit": {
          "devanagari": "हरिः ओम्\n\nसह नाववतु । सह नौ भुनक्तु । सह वीर्यं करवावहै । तेजस्वि नावधीतमस्तु मा विद्विषावहै । ओं शान्तिः शान्तिः शान्तिः ।। १ ।।",
          "roman": null,
          "kannada": null
        },
        "english_translation": null
      },
      "label": {
        "devanagari": "शान्तिः"
      }
    },
    {
      "ref": "3.0",
      "passage_type": "prefatory",
      "content": {
        "sanskrit": {
          "devanagari": "सह नाववतु । सहनौ भुनक्तु । सह वीर्यं करवावहै । तेजस्वि नावधीतमस्तु मा विद्विषावहै । ओं शान्तिः शान्तिः शान्तिः ।।",
          "roman": null,
          "kannada": null
        },
        "english_translation": null
      },
      "label": {
        "devanagari": "शान्तिः"
      }
    }
  ],
  "passages": [
    {
      "ref": "1.1",
      "passage_type": "main",
      "content": {
        "sanskrit": {
          "devanagari": "शं नो मित्रश्शं वरुणः । शं नो भवत्वर्यमा । शं न इन्द्रो बृहस्पतिः। शं नो विष्णुरुरुक्रमः । नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव प्रत्यक्षं ब्रह्म वदिष्यामि । ऋतं वदिष्यामि । सत्यं वदिष्यामि । तन्मामवतु । तद् वक्तारमवतु । अवतु माम् । अवतु वक्तारम् । ओं शान्तिः शान्तिः शान्तिः ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.2",
      "passage_type": "main",
      "content": {
        "sanskrit": {
          "devanagari": "शीक्षां व्याख्यास्यामः । वर्णः स्वरः । मात्रा बलम् । साम सन्तानः इत्युक्तः शीक्षाध्यायः ।। १ ।।(शीक्षां पञ्च)।। २ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.3",
      "passage_type": "main",
      "content": {
        "sanskrit": {
          "devanagari": "सह नौ यशः । सह नौ ब्रह्मवर्चसम् । अथातस्सँहिताया उपनिषदं व्याख्यास्यामः । पञ्चस्वधिकरणेषु । अधिलोकमधिज्यौतिषमधिविद्यमधिप्रजमध्यात्मम् । ता महासंहिता इत्याचक्षते । अथाधिलोकम् । पृथिवी पूर्वरूपम् । द्यौरुत्तररूपम् । आकाशः सन्धिः ।। १ ।। वायुः सन्धानम् । इत्यधिलोकम् ।।\n\nअथाधिज्यौतिषम् । अग्निः पूर्वरूपम् । आदित्य उत्तररूपम् । आपः सन्धिः । वैद्युतस्सन्धानम्। इत्यधिज्यौतिषम् ।। अथाधिविद्यम् । आचार्यः पूर्वरूपम् ।। २ ।।\n\nअन्तेवास्युत्तररूपम् । विद्या सन्धिः । प्रवचनँ सन्धानम् । इत्यधिविद्यम् ।। अथाधिप्रजम् । माता पूर्वरूपम् । पिता उत्तररूपम् । प्रजा सन्धिः । प्रजननँ सन्धानम् । इत्यधिप्रजम् ।। ३ ।।\n\nअथाध्यात्मम् । अधरा हनुः पूर्वरूपम् । उत्तरा हनुः उत्तररूपम् । वाक् सन्धिः । जिह्वा सन्धानम् । इत्यध्यात्मम् ।।\n\n**[****संहितोपासनाफलम्****]**\n\nइतीमा महासँहिताः । य एवमेता महाँसँहिता व्याख्याता वेद । सन्धीयते प्रजया पशुभिः । ब्रह्मवर्चसेनान्नाद्येन सुवर्ग्येण’ लोकेन ।। ३ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.4",
      "passage_type": "main",
      "content": {
        "sanskrit": {
          "devanagari": "यश्छन्दसामृषभो विश्वरूपः । छन्दोभ्योऽध्यमृतात् संबभूव । स मेन्द्रो मेधया स्पृणोतु । अमृतस्य देवधारणो भूयासम् ।। शरीरं मे विचर्षणम् । जिह्वा मे मधुमत्तमा । कर्णाभ्यां भूरि विश्रुवम् ।। ब्रह्मण: कोशोऽसि मेधया पिहितः । श्रुतं मे गोपाय ।। आवहन्ती वितन्वाना ।। १ ।।\n\nकुर्वाणा चीरमात्मनः । वासाँसि मम गावश्च । अन्नपाने च सर्वदा । ततो मे श्रियमावह । लोमशां पशुभिः सह स्वाहा ।। आ मा यन्तु ‘ब्रह्मचारिणः स्वाहा । यशो जनेऽसानि स्वाहा । श्रेयान् वस्यसोऽसानि स्वाहा । तं त्वा भग प्रविशानि स्वाहा समा भग प्रविश स्वाहा ।। २ ।।\n\nतस्मिन् सहस्रशाखे । नि भगाहं त्वयि मृजे स्वाहा । यथाऽऽप: प्रवता यन्ति । यथा मासा अहर्जरम् । एवं मां ब्रह्मचारिणः । धातरायन्तु सर्वतः स्वाहा । प्रतिवेशोऽसि प्र मा पाहि प्र मा पद्यस्व ।।३।। वितन्वाना विशस्वाहा सप्त च ।। ४ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.5",
      "passage_type": "main",
      "content": {
        "sanskrit": {
          "devanagari": "भूर्भुवःसुवरिति वा एतास्तिस्रो व्याहृतयः । तासामुह स्मै तां चतुर्थीम्। माहाचमस्यः प्रवेदयते । मह इति । तद्ब्रह्म । स आत्मा । अङ्गान्यान्या देवताः । भूरिति वा अयं लोकः । भुव इत्यन्तरिक्षम् । सुवरित्यसौ लोकः ।। १ ।।\n\nमह इत्यादित्यः । आदित्येन वाव सर्वे लोका महीयन्ते । भूरिति वा अग्निः । भुव इति वायुः। सुवरित्यादित्यः । मह इति चन्द्रमा । चन्द्रमसा वाव सर्वाणि ज्योतींषि महीयन्ते । भूरिति वा ऋचः । भुव इति सामानि । सुवरिति यजूंषि ॥ २ ॥\n\nमह इति ब्रह्म । ब्रह्म वाव सर्वे वेदा महीयन्ते । भूरिति वै प्राणः । भुव इत्यपानः । सुवरिति व्यानः । मह इत्यन्नम् । अनेन वाव सर्वे प्राणा महीयन्ते ।। ता वा एताश्चतस्रश्चतुर्धा । चतस्रश्चतस्रो व्याहृतयः । ता यो वेद । स वेद ब्रह्म । सर्वेऽस्मै देवा बलिमावहन्ति ।। ३ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.6",
      "passage_type": "main",
      "content": {
        "sanskrit": {
          "devanagari": "स य एषोऽन्तर्हृदय: आकाश: । तस्मिन्नयं पुरुषो मनोमयः । अमृतो हिरण्मयः । अन्तरेण तालुके । य एष स्तन इवावलम्बते । सेन्द्रयोनिः । यत्रासौ केशान्तो’ विवर्तते । व्यपोह्य शीर्षकपाले । भरित्यग्नौ प्रतितिष्ठति । भुव इति वायौ ।।१।।\n\nसुवरित्यादित्ये । मह इति ब्रह्मणि । आप्नोति स्वाराज्यम् । आप्नोति मनसस्पतिम् । वाक्पतिश्चक्षुष्पतिः । श्रोत्रपतिर्विज्ञानपतिः । एतत् , ततो भवति । आकाशशरीरं ब्रह्म । सत्यात्मप्राणारामं मन आनन्दम् । शान्ति समृद्धममृतम् इति प्राचीनयोग्योपास्स्व ।। २ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.7",
      "passage_type": "main",
      "content": {
        "sanskrit": {
          "devanagari": "पृथिव्यन्तरिक्षं द्यौर्दिशोऽवान्तरदिशा: । अग्निर्वायुरादित्यश्चन्द्रमा नक्षत्राणि । आप ओषधयो वनस्पतय आकाश आत्मा । इत्याधिभूतम् । अथाध्यात्मम् । प्राणो व्यानोऽपान उदानस्समानः । चक्षुश्श्रोत्रं मनो वाक् त्वक् चर्म माँसँस्नावास्थि मज्जा । एतदधि विधाय ऋषिरवोचत् । पाङ्क्तं वा इदं सर्वम् । पाङ्क्तेनैव पाङ्क्तं स्पृणोतीति ।। १ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.8",
      "passage_type": "main",
      "content": {
        "sanskrit": {
          "devanagari": "ओमिति ब्रह्म । ओमितीदँ सर्वम् । ओमित्येतदनुकृति ह स्म वा अप्योश्रावयेत्याश्रावयन्ति । ओमिति सामानि गायन्ति । ओंशोमिति शस्त्राणि शँसन्ति । ओमित्यध्वर्युः प्रतिगरं प्रतिगृणाति । ओमिति ब्रह्मा प्रसौति । ओमिति ब्राह्मण: प्रवक्ष्यन्नाह ब्रह्मोप्राप्नुवानीति । ब्रह्मैवोपाप्नोति । ओमित्यग्निहोत्रमनुजानाति ।। ८ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.9",
      "passage_type": "main",
      "content": {
        "sanskrit": {
          "devanagari": "ऋतञ्च स्वाध्यायप्रवचने च । सत्यञ्च स्वाध्यायप्रवचने च । तपश्च स्वाध्यायप्रवचने च । दमश्च स्वाध्यायप्रवचने च । शमश्च स्वाध्यायप्रवचने च । अग्नयश्च स्वाध्यायप्रवचने च । अग्निहोत्रं च स्वाध्यायप्रवचने च । अतिथयश्च स्वाध्यायप्रवचने च । मानुषं च स्वाध्यायप्रवचने च । प्रजा च स्वाध्यायप्रवचने च । प्रजनश्च स्वाध्यायप्रवचने च । प्रजातिश्च स्वाध्यायप्रवचने च । सत्यमिति सत्यवाचा राथीतरः । तप इति तपोनित्यः पौरुशिष्टिः । स्वाध्यायप्रवचने एवेति नाको मौद्गल्यः । तद्धि तपस्तद्धि तपः ।। १ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.10",
      "passage_type": "main",
      "content": {
        "sanskrit": {
          "devanagari": "अहंवृक्षस्य रेरिवा । कीर्तिः पृष्ठं गिरेरिव । ऊर्ध्वपवित्रो वाजिनीव स्वमृतमस्मि । द्रविणँ ‘सवर्चसम्’ । सुमेधा अमृतोऽक्षितः । इति त्रिशंकोर्वेदानुवचनम् । अहँषट् ।। १० ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.11",
      "passage_type": "main",
      "content": {
        "sanskrit": {
          "devanagari": "वेदमनूच्याऽचार्योऽन्तेवासिनमनुशास्ति । सत्यं वद । धर्मं चर । स्वाध्यायान्मा प्रमदः । आचार्याय प्रियं धनमाहृत्य प्रजातन्तुं मा व्यवच्छेत्सी: । सत्यान्न प्रमदितव्यम। धर्मान्न प्रमदितव्यम् । कुशलान्न प्रमदितव्यम् । भूत्यै न प्रमदितव्यम् । स्वाध्यायप्रवचनाभ्यां न प्रमदितव्यम् ।। १ ।।\n\nदेवपितृकार्याभ्यां न प्रमदितव्यम् । मातृदेवो भव । पितृदेवो भव । आचार्यदेवो भव । अतिथिदेवो भव । यान्यनवद्यानि कर्माणि । तानि सेवितव्यानि । नो इतराणि । यान्यस्माकँ सुचरितानि । तानि त्वयोपास्यानि ।। २ ।।\n\nनो इतराणि । ये के चास्मच्छ्रेयाँसो ब्राह्मणाः तेषां त्वयाऽऽसने न प्रश्वसितव्यम् । श्रद्धया देयम् । अश्रद्धया देयम् । श्रिया देयम् । ह्रिया देयम् । भिया देयम् । संविदा देयम् । अथ यदि ते कर्मविचिकित्सा वा वृत्तविचिकित्सा वा स्यात् ।।३।।\n\nये तत्र ब्राह्मणास्संमशिनः । युक्ता आयुक्ताः । अलूक्षा धर्मकामाः स्युः । यथा ते तत्र वर्तेरन् । तथा तत्र वर्तेथाः । अथाभ्याख्यातेषु । ये तत्र ब्राह्मणास्संमर्शिनः । युक्ता आयुक्ताः । अलूक्षा धर्मकामाः स्युः । यथा ते तेषु वर्तेरन् । तथा तेषु वर्तेथाः ।। ४ ।।\n\nएष आदेशः । एष उपदेशः । एषा वेदोपनिषत् । एतदनुशासनम् । एवमुपासितव्यम् । एवमु चैतदुपास्यम् ।। ५ ।।",
          "roman": null,
          "kannada": null
        },
        "english_translation": null
      }
    },
    {
      "ref": "1.12",
      "passage_type": "main",
      "content": {
        "sanskrit": {
          "devanagari": "शं नो मित्रश्शं वरुणः । शं नो भवत्वर्यमा । शं न इन्द्रो बृहस्पतिः । शं नो विष्णुरुरुक्रमः । नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव प्रत्यक्षं ब्रह्मावादिषम् । ऋतमवादिषम् । सत्यमवादिषम् । तन्मामावीत् । तद्वक्तारमावीत् । आवीन्माम् । आवीद्वक्तारम् । ओं शान्तिः शान्तिः शान्तिः ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.1",
      "passage_type": "main",
      "content": {
        "sanskrit": {
          "devanagari": "ब्रह्मविदाप्नोति परम् । तदेषाऽभ्युक्ता – सत्यं ज्ञानमनन्तं ब्रह्म । यो वेद निहितं गुहायां परमे व्योमन् ।। १ ।।\n\nसोऽश्नुते सर्वान् कामान्थ्सह । ब्रह्मणा विपश्चितेति ।। तस्माद्वा एतस्मादात्मन आकाश: सम्भूतः । आकाशाद्वायुः । वायोरग्निः । अग्नेरापः । अद्भय: पृथिवी । पृथिव्या ओषधयः । ओषधीभ्योऽन्नम् । अन्नात् पुरुषः ।। २ ।।\n\nस वा एष पुरुषोऽन्नरसमयः । तस्येदमेव शिरः । अयं दक्षिण: पक्षः अयमुत्तरः पक्षः । अयमात्मा । इदं पुच्छं प्रतिष्ठा । तदप्येष श्लोको भवति ।। ३ ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.2",
      "passage_type": "main",
      "content": {
        "sanskrit": {
          "devanagari": "अन्नाद्वै प्रजा: प्रजायन्ते । या: काश्च पृथिवीँश्रिताः । अथो अन्नेनैव जीवन्ति । अथैनदपि यन्त्यन्ततः । अन्नँ हि भूतानां ज्येष्ठम् । तस्मात् सर्वौषधमुच्यते । सर्वं वै तेऽन्नमाप्नु वन्ति । योऽन्नं ब्रह्मोपासते । अन्नँ हि भूतानां ज्येष्ठम् । तस्मात्सर्वौषधमुच्यते ।। १ ।।\n\nअन्नाद्भूतानि जायन्ते । जातान्यन्नेन वर्धन्ते । अद्यतेऽत्ति च भूतानि । तस्मादन्नं तदुच्यत इति । तस्माद्वा एतस्मादन्नरसमयात् । अन्योऽन्तर आत्मा प्राणमयः । तेनैष पूर्णः । स वा एष पुरुषविध एव । तस्य पुरुषविधताम् । अन्वयं पुरुषविधः ।। २ ।।\n\nतस्य प्राण एव शिरः । व्यानो दक्षिण: पक्षः । अपान उत्तरः पक्षः । आकाश आत्मा । पृथिवी पुच्छं प्रतिष्ठा । तदप्येष श्लोको भवति ।। ३ ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.3",
      "passage_type": "main",
      "content": {
        "sanskrit": {
          "devanagari": "प्राणं देवा अनु प्राणन्ति । मनुष्याः पशवश्च ये । प्राणो हि भूतानामायुः । तस्मात् सर्वायुषमुच्यते । सर्वमेव त आयुर्यन्ति । ये प्राणं ब्रह्मोपासते । प्राणो हि भूतानामायुः । तस्मात् सर्वायुषमुच्यत इति ।\n\nतस्यैष एव शारीर आत्मा । य: पूर्वस्य । तस्माद्वा एतस्मात् प्राणमयात् । अन्योऽन्तर आत्मा मनोमयः । तेनैष पूर्णः । स वा एष पुरुषविध एव । तस्य पुरुषविधताम् । अन्वयं पुरुषविधः । तस्य यजुरेव शिरः । ऋग् दक्षिण: पक्षः । सामोत्तर पक्षः । आदेश आत्मा । अथर्वाङ्गिरसः पुच्छं प्रतिष्ठा । तदप्येष श्लोको भवति ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.4",
      "passage_type": "main",
      "content": {
        "sanskrit": {
          "devanagari": "यतो वाचो निवर्तन्ते । अप्राप्य मनसा सह । आनन्दं ब्रह्मणो विद्वान् । न बिभेति कदाचनेति । तस्यैष एव शारीर आत्मा । य: पूर्वस्य । तस्माद्वा एतस्मात् पुरुषविध एव ।। १ ।।\n\nतस्य पुरुषविधताम् । अन्वयं पुरुषविधः । तस्य श्रद्धैव शिरः । ऋतं दक्षिण: पक्षः । सत्यमुत्तरः पक्षः । योग आत्मा । महः पुच्छं प्रतिष्ठा । तदप्येष श्लोको भवति ।। २ ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.5",
      "passage_type": "main",
      "content": {
        "sanskrit": {
          "devanagari": "विज्ञानं यज्ञं तनुते । कर्माणि तनुतेऽपि च । विज्ञानं देवाः सर्वे ब्रह्म ज्येष्ठमुपासते । विज्ञानं ब्रह्म चेद्वेद तस्माच्चेन्न प्रमाद्यति । शरीरे पाप्मनो हित्वा सर्वान् कामान् समश्नुत इति । तस्यैष एव शारीर आत्मा यः पूर्वस्य ।। १ ।।\n\nतस्माद्वा एतस्माद्विज्ञानमयात् अन्योऽन्तर आत्मा आनन्दमयः । तेनैष पूर्णः । स वा एष पुरुषविध एव । तस्य पुरुषविधताम् । अन्वयं पुरुषविधः । तस्य प्रियमेव शिरः । मोदो दक्षिण: पक्षः । प्रमोद उत्तर: पक्ष: आनन्द आत्मा ।। २ ।। ब्रह्म पुच्छं प्रतिष्ठा । तदप्येष श्लोको भवति ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.6",
      "passage_type": "main",
      "content": {
        "sanskrit": {
          "devanagari": "असन्नेव स भवति । असद्ब्रह्मेति वेद चेत् । अस्ति ब्रह्मेति चेद्वेद सन्तमेनं ततो विदुरिति । तस्यैष एव शारीर आत्मा । यः पूर्वस्य । अथातोऽनप्रश्नाः । उताविद्वानमुं लोकं प्रेत्य कश्चन गच्छति (3) । आहो विद्वानमुं लोकं प्रेत्य ।। १ ।। कश्चित्समश्नुता (3) उ ।।\n\nसोऽकामयत । बहुस्यां प्रजायेयेति । स तपोऽतप्यत । स तपस्तप्त्वा । इदँ सर्वमसृजत । यदिदं किञ्च । तत्सृष्ट्वा । तदेवानुप्राविशत् । तदनुप्रविश्य ।। २ ।।\n\nसञ्च त्यञ्चाभवत् । निरुक्तं चानिरुक्तं च । निलयनं च अनिलयनं च विज्ञानञ्च अविज्ञानं च । सत्यं चानृतं च सत्यमभवत् । यदिदं किञ्च । तत्सत्यमित्याचक्षते । तदप्येष श्लोको भवति ।। ३ ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.7",
      "passage_type": "main",
      "content": {
        "sanskrit": {
          "devanagari": "असद्वा इदमग्र आसीत् । ततो वै सदजायत । तदात्मानँ स्वयमकुरुत । तस्मात् तत् सुकृतमुच्यत इति । यद्वै तत् सुकृतम् । रसो वै सः । रसँ ह्येवायं लब्ध्वाऽऽनन्दी भवति । को ह्येवान्यात् कः प्राण्यात् । यदेष आकाश आनन्दो न स्यात् । एष ह्येवाऽऽनन्दयाति ।। १ ।।\n\nयदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते । अथ सोऽभयं गतो भवति । यदा ह्येवैष एतस्मिन्नुदरमन्तरं कुरुते । अथ तस्य भयं भवति ।। तत्त्वेव भयं विदुषोऽमन्वानस्य । तदप्येष श्लोको भवति ।। २ ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.8",
      "passage_type": "main",
      "content": {
        "sanskrit": {
          "devanagari": "भीषाऽस्माद् वातः पवते । भीषोदेति सूर्यः । भीषाऽस्मादग्निश्चेन्द्रश्च मृत्युर्धावति पञ्चमः इति ।। सैषाऽऽनन्दस्य मीमाँसा भवति । युवा स्यात् साधु युवाध्यायिकः । आशिष्ठो द्रढिष्ठो बलिष्ठः । तस्येयं पृथिवी सर्वा वित्तस्य पूर्णा स्यात् । स एको मानुष आनन्दः ।। १ ।।\n\nते ये शतं मानुषा आनन्दाः । स एको मनुष्यगन्धर्वाणामानन्दः । श्रोत्रियस्य चाकामहतस्य । ते ये शतं मनुष्यगन्धर्वाणामानन्दाः । स एको देवगन्धर्वाणामानन्दः । श्रोत्रियस्य चाकामहतस्य । ते ये शतं देवगन्धर्वाणामानन्दाः । स एकः पितृणां चिरलोकलोकानामानन्दः । श्रोत्रियस्य चाकामहतस्य । ते ये शतं पितृणां चिरलोकलोकानामानन्दाः ।। २ ।।\n\nस एक आजानजानां देवानामानन्दः । श्रोत्रियस्य चाकामहतस्य । ते ये शतं आजानजानां देवानामानन्दाः । स एकः कर्मदेवानां देवानामानन्दः । ये कर्मणा देवानपियन्ति । श्रोत्रियस्य चाकामहतस्य । ते ये शतं कर्मदेवानां देवानामानन्दाः । स एको देवानाम् आनन्दः । श्रोत्रियस्य चाकामहतस्य । ते ये शतं देवानामानन्दाः ।।३।।\n\nस एको इन्द्रस्यानन्दः । श्रोत्रियस्य चाकामहतस्य । ते ये शतमिन्द्रस्यानन्दाः । स एको बृहस्पतेरानन्दः । श्रोत्रियस्य चाकामहतस्य । ते ये शतं बृहस्पतेरानन्दाः । स एकः प्रजापतेरानन्दः । श्रोत्रियस्य चाकामहतस्य । ते ये शतं प्रजापतेरानन्दाः । स एको ब्रह्मण आनन्दः ।। ४ ।।\n\nश्रोत्रियस्य चाकामहतस्य । स यश्चायं पुरुषे । यश्चासावादित्ये । स एकः । स य एवंवित् । अस्माल्लोकात् प्रेत्य । एतमन्नमयमात्मानम् उपसङ्क्रामति । एतं प्राणमयमात्मानमुपसङ्क्रामति । एतं मनोमयमात्मानमुपसङ्क्रामति । एतं विज्ञानमयमात्मानमुपसङ्क्रामति ।। ५ ।। एतमानन्दमयमात्मानमुपसङ्क्रामति । तदप्येष श्लोको भवति ।।",
          "roman": null,
          "kannada": null
        },
        "english_translation": null
      }
    },
    {
      "ref": "2.9",
      "passage_type": "main",
      "content": {
        "sanskrit": {
          "devanagari": "यतो वाचो निवर्तन्ते । अप्राप्य मनसा सह । आनन्दं ब्रह्मणो विद्वान् न बिभेति कुतश्चनेति । एतेँ ह वाव न तपति किमहँ साधु नाकरवम् । किमहं पापमकरवमिति । स य एवं विद्वानेते आत्मानं स्पृणुते । उभे ह्येवैष एते आत्मानँ स्पृणुते । य एवं वेद । इत्युपनिषत् ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.1",
      "passage_type": "main",
      "content": {
        "sanskrit": {
          "devanagari": "भृगुर्वै वारुणि: । वरुणं पितरमुपससार । अधीहि भगवो ब्रह्मेति । तस्मा एतत् प्रोवाच । अन्नं प्राणं चक्षुः श्रोत्रं मनो वाचमिति । तँ होवाच । यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मेति । स तपोऽतप्यत । स तपस्तत्वा ।। १ ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.2",
      "passage_type": "main",
      "content": {
        "sanskrit": {
          "devanagari": "अन्नं ब्रह्मेति व्यजानात् । अन्नाद्ध्येव खल्विमानि भूतानि जायन्ते । अन्नेन जातानि जीवन्ति । अन्नं प्रयन्त्यभिसंविशन्तीति । तद्विज्ञाय । पुनरेव वरुणं पितरमुपससार । अधीहि भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति । स तपोऽतप्यत । स तपस्तत्वा ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.3",
      "passage_type": "main",
      "content": {
        "sanskrit": {
          "devanagari": "प्राणो ब्रह्मेति व्यजानात् । प्राणाद्ध्येव खल्विमानि भूतानि जायन्ते । प्राणेन जातानि जीवन्ति । प्राणं प्रयन्त्यभिसंविशन्तीति, तद्विज्ञाय, पुनरेव वरुणं पितरमुपससार । अधीहि भगवो ब्रह्मेति । तें होवाच । तपसा ब्रह्म विजिज्ञासस्व । तपो ब्रह्मेति । स तपोऽतप्यत । स तपस्तप्त्वा ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.4",
      "passage_type": "main",
      "content": {
        "sanskrit": {
          "devanagari": "मनो ब्रह्मेति व्यजानात् । मनसो ह्येव खल्विमानि भूतानि जायन्ते । मनसा जातानि जीवन्ति । मनः प्रयन्त्यभिसंविशन्तीति । तद्विज्ञाय पुनरेव वरुणं पितरमुपससार । अधीहि भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति । स तपोऽतप्यत । स तपस्तप्त्वा ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.5",
      "passage_type": "main",
      "content": {
        "sanskrit": {
          "devanagari": "विज्ञानं ब्रह्मेति व्यजानात् । विज्ञानाद्ध्येव खल्विमानि भूतानि जायन्ते । विज्ञानेन जातानि जीवन्ति । विज्ञानं प्रयन्त्यभिसंविशन्तीति । तद्विज्ञाय पुनरेव वरुणं पितरमुपससार । अधीहि भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति । स तपोऽतप्यत । स तपस्तत्वा ।",
          "roman": null,
          "kannada": null
        },
        "english_translation": null
      }
    },
    {
      "ref": "3.6",
      "passage_type": "main",
      "content": {
        "sanskrit": {
          "devanagari": "आनन्दो ब्रह्मेति व्यजानात् । आनन्दाद्ध्येव खल्विमानि भूतानि जायन्ते । आनन्देन जातानि जीवन्ति । आनन्दं प्रयन्त्यभिसंविशन्तीति । सैषा भार्गवी वारुणी विद्या । परमे व्योमन् प्रतिष्ठिता । य एवं वेद प्रतितिष्ठति । अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान् कीर्त्या ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.7",
      "passage_type": "main",
      "content": {
        "sanskrit": {
          "devanagari": "अन्नं न निन्द्यात् । तद्व्रतम् । प्राणो वा अन्नम् । शरीरमन्नादम् । प्राणे शरीरं प्रतिष्ठितम् । शरीरे प्राणः प्रतिष्ठितः । तदेतदन्नमन्ने प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति । अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान् कीर्त्या ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.8",
      "passage_type": "main",
      "content": {
        "sanskrit": {
          "devanagari": "अन्नं न परिचक्षीत । तद्व्रतम् । आपो वाऽन्नम् । ज्योतिरन्नादम् । अप्सु ज्योतिः प्रतिष्ठितम् । ज्योतिष्यापः प्रतिष्ठिताः । तदेतदन्नमन्ने प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति । अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान् कीर्त्या ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.9",
      "passage_type": "main",
      "content": {
        "sanskrit": {
          "devanagari": "अन्नं बहु कुर्वीत । तद्व्रतम् । पृथिवी वा अन्नम् । आकाशोऽन्नादः । पृथिव्यामाकाश: प्रतिष्ठित: । आकाशे पृथिवी प्रतिष्ठिता । तदेतदन्नमन्ने प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति । अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान् कीर्त्या ।।",
          "roman": null,
          "kannada": null
        },
        "english_translation": null
      }
    },
    {
      "ref": "3.10",
      "passage_type": "main",
      "content": {
        "sanskrit": {
          "devanagari": "न कञ्चन वसतौ प्रत्याचक्षीत । तद्व्रतम् । तस्माद्यया कया च विधया बह्वन्नं प्राप्नुयात् । अराध्यस्मा अन्नमित्याचक्षते । एतद्वै मखतोऽन्नँराद्धम् । मुखतोऽस्मा अन्नँ राध्यते । एतद्वै मध्यतोऽन्नँ राद्धम् । मध्यतोऽस्मा अन्नँ राध्यते । एतद्वा अन्ततोऽन्नँ राद्धम् । अन्ततोऽस्मा अन्नँ राध्यते ।। १ ।।\n\nय एवं वेद । क्षेम इति वाचि । योगक्षेम इति प्राणापानयोः । कर्मेति हस्तयोः । गतिरिति पादयोः । विमुक्तिरिति पायौ । इति मानुषी: समाज्ञाः । अथदैवीः । तृप्तिरिति वृष्टौ । बलमिति विद्युति ।। २ ।।\n\nयश इति पशुषु । ज्योतिरिति नक्षत्रेषु । प्रजातिरमृतमानन्द इत्युपस्थे । सर्वमित्याकाशे । तत्प्रतिष्ठेत्युपासीत । प्रतिष्ठावान् भवति । तन्मह इत्युपासीत । महान्भवति । तन्मन इत्युपासीत । मानवान् भवति ।। ३ ।।\n\nतन्नम इत्युपासीत । नम्यन्तेऽस्मै कामाः । तद्ब्रह्मेत्युपासीत । ब्रह्मवान् भवति । तद्ब्रह्मण: परिमर इत्युपासीत । पर्येणं म्रियन्ते द्विषन्तः सपत्नाः । परि येऽप्रिया भ्रातृव्याः । स यश्चायं पुरुषे यश्चासावादित्ये । स एकः ।। ४ ।।\n\nस य एवं वित् । अस्माल्लोकात्प्रेत्य । एतमन्नमयमात्मानमुपसङ्क्रम्य । एतं प्राणमयमात्मानमुपसङ्क्रम्य । एतं मनोमयमात्मानमुपसङ्क्रम्य । एतं विज्ञान मयमात्मानमुपसङ्क्रम्य । एतमानन्दमयमात्मानमुपसङ्क्रम्य । इमान् लोकान् कामान्नी कामरूप्यनुसञ्चरन् । एतत्सामगायन्नास्ते । हा३ वु हा३ वु हा३ वु ।। ५ ।।\n\nअहमन्नमहमन्नमहमन्नम् । अहमन्नादोऽहमन्नादोऽहमन्नादः । अहँ श्लोककदहँ श्लोककृदहँ श्लोककृत् । अहमस्मि प्रथमजा ऋता३स्य । पूर्वं देवेभ्योऽमृतस्य ना३ भा ३ इ । यो मा ददाति स इ देवा मा३वा ३: । अहमन्नमन्नमदन्तमा३ द्मि । अहं विश्वं भुवनमभ्यभवा३म् । सुवर्णज्योती: । य एवं वेद ।। ६ ।।इत्युपनिषत् ।",
          "roman": null,
          "kannada": null
        },
        "english_translation": null
      }
    }
  ],
  "concluding_material": [],
  "commentaries": [
    {
      "commentary_id": "rangaramanuja",
      "commentary_title": "प्रकाशिका",
      "commentator": {
        "devanagari": "रङ्गरामानुजमुनिः"
      },
      "passages": [
        {
          "ref": "1.1",
          "content": {
            "sanskrit": {
              "devanagari": "### मन्त्रः 1\n**[प्रकाशिका]**\n\n**[श्री रङ्गरामानुजमुनिविरचिता]**\n\n**[मङ्गलाचरणम्]**\n\nअतसीगुच्छसच्छायमञ्चितोरस्स्थलं श्रिया ।\n\nअञ्जनाचलशृङ्गारमञ्जलिर्मम गाहताम् ।। १ ।।।\n\nव्यासं लक्ष्मणयोगीन्द्रं प्रणम्यान्यान् गरूनपि ।\n\nतैत्तिरीयकवेदान्तविवृत्तिं करवाण्यहम् ।। २ ।।\n\nपरविद्यामारभमाणो विघ्नशान्त्यै देवता: प्रार्थयते – **शं नः** इति । सूर्यः वरुणः, अर्यमाख्यादित्यविशेषः, इन्द्रः, बृहस्पतिः, महता विक्रमाख्यपदविन्यासविशेषेण युक्तो विष्णुश्च सुखप्रदा भवन्तु इत्यर्थः ।\n\n**नम** इति । **नमो ब्रह्मणे** वेदाय नम इत्यर्थः । वेदाक्षराभिव्यञ्जकवायुं प्रार्थयते – **नमस्ते** इत्यादिना । **प्रत्यक्षं ब्रह्मेति** – जगजीवनहेतुतया बृहत्वगुणशालित्वे वायुब्रह्मणोः अविशिष्टेऽपि (अविशेषेऽपि) वायोः प्रत्यक्षत्वं विशेष इति भावः । **ऋतम्** इति । ऋतत्वम् – अपभ्रंशराहित्यलक्षणं शब्दसत्यत्वम् । **सत्यमिति** । सत्यत्वञ्च यथावस्थितार्थकथनरूपमर्थसत्यत्वं इति न पौनरुक्तयम् । **तन्माम् अवतु** इति । अधीयमानं ब्रह्म अध्येतारं मामवतु । **तद्वक्तारम्** इति । अध्यापयितारं च विघ्नेभ्यो रक्षत्वित्यर्थः । तमेवार्थं भिन्नानुपूर्वकाभ्यां ताभ्यामेव पदाभ्याम् आदरातिशयात् प्रार्थयते – **अवतु माम्** । **अवतु वक्तारम्** इति । **शान्तिः शान्तिः शान्तिः** । विघ्नानाम् अस्त इति शेषः ।।",
              "roman": null,
              "kannada": null
            },
            "english": ""
          }
        },
        {
          "ref": "1.2",
          "content": {
            "sanskrit": {
              "devanagari": "### मन्त्रः 1\n**शीक्षां व्याख्यास्यामः** इति । शिक्षाख्यवेदाङ्गस्य ‘वेदोपकारप्रकारो वर्ण्यत इत्यर्थः । शीक्षा इति दीर्घश्छान्दसः । **वर्णः** इति । वर्णास्त्रिषष्टिश्च चतुष्षष्टिश्शम्भुमते मताः ([पा.शि.३](ref:paniniya-shiksha/3)) इत्युक्तरीत्या अकाराद्याः वर्णाः । **स्वराः** – उदात्तादयः । **मात्रा**: – एकमात्रो भवेद्धस्वः ([याज्ञ.शि.१५](ref:yajnavalkya-shiksha/15)) इत्युक्तहृस्वदीर्घादिभेदाः । **बलम्** – अल्पप्राणत्वमहाप्राणत्वादिलक्षणम् । **साम** – कृष्ट प्रथमादिलक्षणा: सप्तस्वराः । **सन्तान**: वर्णपदसंहितादिः । एतेषां ज्ञानं शिक्षाख्यवेदाङ्गसाध्यम् । ततश्च एतज्ज्ञानं ब्रह्मविद्योपयोगीत्यर्थः । इदमुपलक्षणं वेदाङ्गान्तराणामपि । **इत्युक्तः शीक्षाध्यायः** इति । अध्यायः – ग्रन्थविशेष: शीक्षाख्यग्रन्थविशेषस्य उपयोगो वर्णित इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.3",
          "content": {
            "sanskrit": {
              "devanagari": "### मन्त्रः 1\nविद्याफलं गुरुशिष्योभयगतमस्त्विति गुरुशिष्यौ प्रार्थयेते – **सह नौ** इति । **ब्रह्मवर्चसं यशश्च** आवयोः सहास्तु इत्यर्थः ।\n\n**अथात** इति । लोकज्योतिर्विद्याप्रजाशरीररूपेषु-पञ्चसु अधिकरणेषु संहिताशब्दितसन्धिविषयकरहस्योपदेशान् व्याकरिष्याम इत्यर्थः । **अधिलोकम्** । ‘विभक्तयर्थेऽव्ययम्’ इति सप्तम्यर्थे समासः । एवमुत्तरत्रापि । **अधिज्यौतिषं अध्यात्मम्** इत्यत्र अव्ययीभावे शरत्प्रभृतिभ्यः ([पा.सू.५-४-१०७](ref:panini-sutra/5/4/107)), अनश्च ([पा.सू.५-४-१०८](ref:panini-sutra/5/4/108)) इति समासान्तः टच् । लोकादिषु पञ्चस्वधिकरणेषु अध्यस्यमानाः संहिताः **महासंहिताः** महच्छब्दः पूज्यवचनः । पूज्या इत्यर्थः । अ+उ=ओ इति वर्णसंहितायां पूर्वापरौ वर्णौ पूर्वापररूपे, श्लिष्टोच्चारणलक्षणः, पर: संनिकर्षः संहिता ([पा.सू.१-४-१०९](ref:panini-sutra/1/4/109)) इत्युक्तः सन्धिः, तदनुकूलयत्नलक्षण: सन्धान इति संहितागतानां चतुर्णामवयवानां लोकादिषु पञ्चस्वधिकरणेषु दृष्ठिक्रमं दर्शयति – **अथाधिलोकम्** इत्यादिना । **अधिलोकं** उच्यत इति शेषः । अथशब्दो वाक्योपक्रमे । **वायुः सन्धानम्** इति । वायोः पूर्वोत्तरलोकसञ्चारिततया सन्धानत्वमिति भावः । **इत्यधिलोकम्** इति । उक्तमिति शेषः । एवमुत्तरत्रापि ।\n\n### मन्त्रः 2\n**अग्नि:** इत्यादि । अग्नौ प्रास्ताऽऽहुतिः सम्यगादित्यमुपतिष्ठते ([म.स्मृ.३-७६](ref:manu-smriti/3/76)) इत्युक्तरीत्या आहुतिसम्बन्धे अग्नयादित्ययोः पूर्वोत्तरत्वम् । अब्लक्षणसंधे: वैद्युताग्नयधीनत्वात् वैद्युतस्य सन्धानत्वं द्रष्टव्यम् । **आचार्य** इत्यादि । विद्या – शिष्यगतज्ञानम् । प्रवचनम् . अध्यापनमित्यर्थः ।\n\n### मन्त्रः 3\n**मातेत्यादि** । प्रजननम् – गर्भोत्पादनम् । **अधरा** इत्यादि । कपोलाध: प्रदेशोऽधराहनुः । ऊर्ध्वप्रदेशः उत्तरा हनुः । वाक् शब्द इत्यर्थः । एतज्ज्ञानस्य फलमाह – **य एवम्** इति । **सन्धीयते** – अन्वितो भवतीत्यर्थः । शिष्टं स्पष्टम् ।।",
              "roman": null,
              "kannada": null
            },
            "english": ""
          }
        },
        {
          "ref": "1.4",
          "content": {
            "sanskrit": {
              "devanagari": "### मन्त्रः 1\nब्रह्मविद्यार्थं प्रणवं प्रार्थयते – **यश्छन्दसाम्** इति । **छन्दसाम्** वेदानां यः **ऋषभः** – श्रेष्ठः । **विश्वरूपः** – विश्वं विष्णुः ([सा.ना.१](ref:sahasranama/1)) इति नामसहस्रपाठात् विश्वं – विष्णुः । तत्प्रतीकत्वात् तद्ध्यानसाधनत्वाच्च तद्रूपत्वम् । सर्वशब्दप्रकृतित्वाद्वा सर्वरूपत्वम् । एवंभूतः प्रणवः **अमृतात्** परमात्मनः सर्वेभ्यश्छन्दोभ्योऽधिकतया **सम्बभूव** – प्रादुर्भूतः । **सः इन्द्रः** – परमैश्वर्यशाली प्रणवः **मा** – मां **मेधया** – ज्ञानेन **स्पृणोतु** – उज्जीवयतु । स्पृप्रीतिरक्षणप्राणनेषु ([धा.पा.१२६०](ref:dhatu-patha/1260)) इति हि धातुः। **देवेति** दीव्यतः प्रणवस्य सम्बोधनम् । **अमृतस्य** परमात्मनः हृदये **धारको भूयासम्** । सर्वदा ब्रह्मज्ञानम् अनुवर्तताम् इत्यर्थः । मदीयञ्च **शरीरं विचर्षणं** बलारोग्यादिना कान्तिमद्भवतु । मदीया च **जिह्वा** सर्वदा ब्रह्मवदनशीलतया **भोग्यतमा** भवतु । **कर्णाभ्याञ्च भूरि** – भूयो ब्रह्मप्रतिपादकं शास्त्रं शृणवानि । **विश्रुवम्** इति छान्दसं रूपम् । परमात्मनः त्वं वाचकतया **कोशोऽसि** – निधानस्थानमसि । मेधाजनकतया तद्भरिततया वा **मेधयाऽच्छादितोऽसि** । तादृशः त्वम्, **श्रुतार्थो** यथा अप्रमृष्टो भवति, तथा कुरु इत्यर्थः ।\n\n### मन्त्रः 2\n**[धनसाध्यहोमोपयिका:मन्त्राः]**\n\nविद्यौपयिकहोमसाधनमन्त्राः उच्यन्ते – **आवहन्ती** इत्यादिः । लक्ष्मीप्रार्थनामन्त्रोऽयम् । **आवहन्ती** – उत्पादयन्ती, **वितन्वाना** वर्धयन्ती, यतस्त्वम्, **ततो मे** चीरमितराणि **वासांसि गा: अन्नपाने च सर्वदा कुर्वाणा** सती, सा हि श्रीरमृता सताम् ([तै.ब्रा.१-२-१](ref:taittiriya-brahmana/1/2/1)) इति त्रयीलक्षणां **श्रियम्**, **लोमशाम्** – बहुलां यज्ञाद्यौपयिकपश्वादिद्रव्यैस्सह **आवह** – उत्पादय ।। होमसाधनत्वात् मन्त्रस्य स्वाहान्तत्वम् । **आ मा यन्तु** इति । ब्रह्मविद्यायोग्याः ब्रह्मचर्यव्रतसम्पन्नाः शिष्याः ‘समागच्छन्तु इत्यनुकूलशिष्यप्रार्थनामन्त्रः ।\n\n**यशः** इति । जनमध्ये यशस्वी भवानि इत्यर्थः । **श्रेयान्** इति । **वस्यस**: – वसीयस: वसुमत्तराणां मध्ये श्रेष्ठो भूयासमित्यर्थः । **तं त्वा** इति । हे **भग** । इति एश्वर्यादीनां सम्बोधनम् । **तं त्वां प्रविशानि** प्राप्नुवानीत्यर्थः । **स मा** इति । हे **भग**! **सः** त्वं **मां प्राप्नुहीत्यर्थः** ।\n\n### मन्त्रः 3\n**[सच्छिष्यलाभाय प्रार्थना]**\n\n**तस्मिन्** इति । हे **भग** ! **सहस्रशाखे** ऐश्वर्यवीर्याद्यनन्तविधायुक्तेत्वयि प्रविष्टोऽहं **निमृजे** शुद्धो भवानीत्यर्थः । मृजूष् शुद्धौ ([धा.पा.१०६६](ref:dhatu-patha/1066)) इति हि धातु: । **यथाऽऽपः** इति । हे **धात**: – परमात्मन् ! यथा जलानि **प्रवताः** प्रवणाः दिशो **यन्ति** । । तानादिकाद्वनुतेः निष्ठायामनुनासिकलोप: ‘**यथा मासा: अहर्जरम्** – अहोभिः जरा यस्य स पुरुष: अहर्जरः । यस्य कालेन जरा भवति, न व्याध्यादिना, सोऽहर्जरः । वृद्धः इति यावत् । तं यथा मासाः प्राप्नुवन्ति । यद्वा अहानि जीर्यन्ति यत्रेति **अहर्जर**: – संवत्सरः, सूर्यो वा ; **एवं मां** योग्याः शिष्याः **आयान्तु** इत्यर्थः । **प्रतिवेशोऽसि** इति । हे **धात**ः ! त्वं प्रतिवेशशब्दित प्रतिगृहकल्पः सन्निहितोऽसीत्यर्थः । **मा** – मां प्रकर्षेण **पाहि** – **प्रपद्यस्व** । अन्तर्भावितण्यर्थोऽयं पदिः । प्रपन्नं मां कुरु इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.5",
          "content": {
            "sanskrit": {
              "devanagari": "### मन्त्रः 1\nवक्ष्यमाणपरविद्याङ्गभूतव्याहृत्युपासनमुपदिश्यते – **भूर्भुवः** इत्यादिना। **वै** शब्दः प्रसिद्धौ । **तासाम्** इति । **महः** इति व्याहृतिं माहाचमस्यनामा ऋषिः तिसृणां व्याहृतीनां **चतुर्थी** वक्ति इत्यर्थः । **तद्ब्रह्मेत्यादि** । यन्महश्शब्दितं, तदेव निरतिशयमहत्त्वात् **आत्मब्रह्मशब्दितम्** । इतरदेवतास्तु **तदङ्गभूताः** तस्यात्मनः शरीरभूताः । अतो निरतिशयमहत्त्वाभावात् न महश्शब्दवाच्यत्वम् इत्यर्थः । एवं महश्शब्दस्य वास्तवमर्थमुपवर्ण्य, **भूर्भुवस्सुवर्मह** इति व्याहृतिचतुष्टये चतुर्विधोपासनं दर्शयति – **भूरिति** इत्यादिना । भूरादिव्याहृतिचतुष्टये **भूलोकान्तरिक्षस्वर्गलोकादित्यरूपार्थ** चतुष्टयदृष्टि: कर्तव्या इत्यर्थः ।\n\n### मन्त्रः 2\n**महीयन्ते** – पूजां प्राप्नुवन्तीत्यर्थः । एवमुत्तरत्रापि द्रष्टव्यम् । महीयन्ते पूज्यन्ते अनेन इति **मह** इति महश्शब्दव्युत्पत्तिरिति भावः ।\n\n### मन्त्रः 3\n**ता वा एताः** इति । चतस्रोऽपि व्याहृतयः उक्तप्रकारेण चतुर्विधोपासनयुक्ताः इत्यर्थः । **चतस्रश्चतस्रो व्याहृतयः** इति । भूराद्याः चतस्रो व्याहृतयोऽपि उक्तप्रकारेण प्रत्येकं चतस्रः । अत: षोडशव्याहृतयः संपद्यन्ते इत्यर्थः । तद्वेदनस्य फलमाह – **ता यो वेद** इति । तद्वेदनात् **ब्रह्मविद्या** निष्पद्यते, सर्वे च देवाः पूजां कुर्वन्ति इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.6",
          "content": {
            "sanskrit": {
              "devanagari": "### मन्त्रः 1\nअङ्गान्युपदिश्य परविद्यामाह – **स य एष:** इत्यादिना । **हृदयान्तर्गताकाशे विशुद्धमनोग्राह्य: अमृतः असंसारी, कमनीयविग्रहो** य आस्ते, सः उपासितव्यः इत्यर्थः । इदञ्च वाक्यं परमात्मपरतया **सर्वत्र प्रसिद्धोपदेशात्** ([ब्र.सू.१-२-१](ref:brahma-sutra/1/2/1)) इत्यत्र भाष्यकृता’ उदाहृतम् । तथैव व्यासार्यै: व्याख्यातञ्च । अतो जीवविषयत्वशकां न कार्या ।\n\nएवं परविद्यामुपदिश्य अचिरादिगतिं दर्शयति – **अन्तरेण** इत्यादिना । **तालुके** – जिह्वायां **अन्तरेण** – मध्ये **गोस्तन इव यो लम्बते**. सा **इन्द्रस्य** सन्निहितमुक्तैश्वर्यस्य जीवस्य **योनिः** – निर्गममार्गः । **यत्रासौ** इति । यत्र – यस्मिन्मार्गे **केशयोः** – कः – ब्रह्मा, ईशः – रुद्रः । क इति ब्रह्मणो नाम ईशोऽहं सर्वदेहिनाम् ([ह.वं.१३-४८](ref:harivamsha/13/48)) इति केशवशब्दनिरुक्तौ तथा वर्णनात् ‘तयोरन्त: अवधिभूतः; कारणमिति यावत् । संहर्ता, स्थानभूत इति वा । तादृशो भगवान् यत्र मार्गे विशेषेण प्राप्यतया **वर्तते** इत्यर्थः । यद्वा – **तालुके अन्तरेण** ऊर्ध्वाधरतालुद्वयमध्ये तयोरप्यधस्तादित्यर्थः । **य: स्तन इव लम्बते** । संततं सिराभिस्तु लम्बत्याकोशसन्निभम् ([महा.ना.१७](ref:mahanarayana/17)) इति श्रवणात् हृदयपुण्डरीकमुच्यते । सा **इन्द्रस्य** – परमात्मन: **योनि**: – स्थानम् । यत्र असौ **केशान्तवत्** सूक्ष्मो जीव: विशिष्य वर्तते । हृदि ह्ययमात्मा ([प्र.उ.३-६](ref:prashna/3/6)) इति श्रुतेः । **व्यपोह्य** इति । प्रयाणकाले **शिरःकपाले** भित्त्वा **भूरित्युपासितया व्याहृत्या अग्नौ** – अग्निलोके प्रतिष्ठितो भवति । **भूरिति** व्याहृतिः अग्निलोकं प्रापयतीत्यर्थः । यद्यपि सर्वस्य अर्चिरादिमार्गगन्तुः अग्निलोकप्राप्तिरस्ति, तथापि भूरादिव्याहृत्युपास्तिमहिम्ना कञ्चित्कालं तत्र तिष्ठति इत्यर्थः ।\n\n### मन्त्रः 2\n**स्वाराज्यम्** – अकर्मवश्यत्वमित्यर्थः । **आप्नोति** इत्यादि । स्वसंकल्पनिष्पाद्यसर्वेन्द्रिय: इत्यर्थः । करणनिरपेक्षज्ञान इति वा अर्थः । **एतदिति** । **ततः** तदनन्तरं **एतद्भवति** । किं तदित्यत्राह – **आकाश:** इति । आ समन्तात प्रकाशमानदिव्यविग्रहयुक्तं आविर्भूतब्रह्मरूपं भवति इत्यर्थः । **सत्यात्म** इति । सततैकरूपतया सत्यानां नित्यमुक्तानामात्मनां प्राणवत् परमप्रेमास्पदभूतो यः परमात्मा, स एव **आरामः** सर्वविधभोग्यभूतो यस्य, तत् तथोक्तम् । मनसा संकल्पमात्रेण सिद्धः **आनन्दो** यस्य तत **मन आनन्दम्** । यं कामं कामयते, सोऽस्य संकल्पादेव समुत्तिष्ठति ([छां.उ.८-२-१०](ref:chandogya/8/2/10))इति श्रुतेः । **शान्त्या समृद्धम्** – आत्यन्तिकशान्तियुक्तम् । **अमृतम्** – असंसारि । एतादृशं ब्रह्मण भवतीति पूर्वेणान्वयः । **इति** – इति । एवं प्राचीनयोग्यनामानं शिष्यमनुशिष्टवान् इति शेषः ।।",
              "roman": null,
              "kannada": null
            },
            "english": ""
          }
        },
        {
          "ref": "1.7",
          "content": {
            "sanskrit": {
              "devanagari": "### मन्त्रः 1\n**पृथिव्यन्तरिक्षम्** इत्यादि । ‘अधिभूतेषु’ **पृथिव्यादिपञ्चकमेकम्** , **अग्नयादिपञ्चकं** द्वितीयम्, **अबादिपञ्चकं** तृतीयम् , एवं त्रीण्यधिभूतंपञ्चकानि । **अध्यात्मं प्राणादिपञ्चकमेकं**, **चक्षुरादिपञ्चकं** द्वितीयम्, **चर्मादिपञ्चकं** तृतीयम् । एवं षट् पञ्चकान्यपि, पञ्चाक्षरा पङ्क्ति: ([तै.सं.६-२-२](ref:taittiriya-samhita/6/2/2)) इति पञ्चत्वसंख्यायुक्ततया पाङ्क्तानि । ततश्च पङ्क्तिच्छन्दोयुक्ततयोपासितेन पञ्चकषट्केण **पाङ्क्तं स्पृणोति** । पञ्चभूतादियुक्ततया **पाङ्क्तं स्पृणोति** – पालयति । साम्राज्यं लभते इति पञ्चक षट्कटमधिकृत्य कश्चिदृषिः अवोचदित्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.8",
          "content": {
            "sanskrit": {
              "devanagari": "### मन्त्रः 1\nप्रणवं प्रशंसति’ – **ओमिति ब्रह्म** इति । ब्रह्मप्रतीकत्वात् तद्ध्यानसाधनत्वाच्च पणवो बहौव । **ओमितीदँ सर्वम्** इति । ब्रह्मात्मकत्वादेव सर्वात्मकत्वञ्चेत्यर्थ:।\n\n**ओमित्येतदनुकृतिर्हस्म वा अपि** इति । विधिनिषेधात्मकस्य सर्वस्यापि **ओमित्येकाकार** एवानुज्ञालक्षणोऽनुकारोऽपि । **ह स्म वै** इति निपातत्रयेण प्रसिद्धिर्द्योत्यते । **ओश्रावय** इत्यादि । **ओमित्युपक्रम्यैव** उद्गाकारः **सामानि गायन्ति** इत्यर्थः । **ओंशोमिति** । होतारोऽपि **ओमित्यपक्रम्यैव शंसन्तीत्यर्थः** । **ओमित्यध्वर्युः** इति । होतरि शंसति **अध्वर्यु**: प्रत्यृचं **ओमित्यनुमोदते** । ओधामोदेवेति शंसतो होतुः प्रोत्साहनं **प्रतिगरः** । पाकं पचतीतिवत् **प्रतिगरं प्रतिगृणाति** इति निर्देशः । **प्रसौति** – अनुज्ञां प्रयच्छतीत्यर्थः । **ओमित्यग्निहोत्रम्** इति । ओमुन्नयेत्येवं यजमानोऽनुजानाति इत्यर्थः । **ओमिति ब्राह्मण:** इति । वेदं प्राप्नुवानित्यनुसंधाय अध्ययनं करिष्यन्, **ओमित्याह**, तथैव वेदं प्राप्नोतीति दृष्टमेवेत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.9",
          "content": {
            "sanskrit": {
              "devanagari": "### मन्त्रः 1\nब्रह्मविद्याङ्गमनुष्ठेयं कर्माऽऽह – **ऋतञ्च** इत्यादिना । **ऋतम्** – सूनृता वाणी । **स्वाध्यायः** – वेदाध्ययनम् । **प्रवचनम्** – अध्यापनम् । ऋत-स्वाध्याय-प्रवचनानि नित्यानुष्ठेयानीति वाक्यार्थः । **सत्यम्** – समदर्शनम् । ऋतं तु सूनृता वाणी सत्यं तु समदर्शनम् ([भाग.११-१९-३८](ref:bhagavata-purana/11/19/38)) इत्युक्तेः । **तपः** कायशोषणम् । **दम**: बाह्येन्द्रियजयः । **शमः** – अन्तरिन्द्रियजयः । **अग्नयः** – ‘गार्ह पत्याद्याः । **अग्निहोत्रम्** इति नित्यकर्मणामग्निसाध्यानामुपलक्षणम् । मृतमनुष्योद्देशोनानुष्ठीयमानं श्राद्धं **मानुषम्** ।\n\n_नृणामयं_ _परो_ _धर्मः_ _सर्वेषां_ _समुदाहृतः_ _।_\n\n_त्रिंशल्लक्षणवान्_ _साक्षात्_ _सर्वात्मा_ _येन_ _तुष्यति_ _।।_ ([भाग. ७-११-१२](ref:bhagavata-purana/7/11/12))\n\nइत्युक्तभगवदाराधनं वा । **प्रजन**: – प्रजननम् , ऋतुकालाभिगमनम् **प्रजाति**: – प्रकर्षण ‘पौत्रादिजननम् । सत्यं वचो यस्य सः सत्यवचाः । रथीतरत्यापत्यं **राथीतरनामा ऋषिः सत्यम्** इति निर्दिष्टं सत्यं वच एव प्रधानम्, स्वाध्यायप्रवचने न प्रधाने इति मन्यते । **पौरुशिष्टि नामा तपसि नित्य:** निरतः ऋषिस्तु, **तप एव प्रधानम्**, स्वाध्यायप्रवचनाभ्यां न प्रयोजनमिति मन्यते । **स्वाध्यायप्रवचने एव प्रधानं**, **तदेव प्रथमं तपः’** इति **नाको मोद्गल्यो** मन्यते इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.10",
          "content": {
            "sanskrit": {
              "devanagari": "### मन्त्रः 1\nविद्याङ्गतया जप्यमन्त्रमाह – **अहं** इत्यादिना । **अहंवृक्षस्य रेरिवा** – वृक्षवत् छेद्यस्य अहंकारादेः क्षपयिता । **रेरिवा** इति रीङ्क्षये (धा.पा.) इत्यस्मात् यङ्लुगन्तात्, अन्येभ्योऽपि दृश्यते ([पा.सू.३-२-७५](ref:panini-sutra/3/2/75)) इति क्वनिपि रूपम् । ‘निरस्तसमस्तदेहात्मभिमानः’ इत्यर्थः । **कीर्तिः पृष्ठं गिरेरिव** । मेर्वादिगिरिपष्ठवत् श्लाघ्यगुणशालितया कीर्तिमान् अस्मि इत्यर्थः । **ऊर्ध्वपवित्रो वाजिनीव स्वमृतमस्मि** । **ऊर्ध्वपवित्रः**सर्वोत्तरपवित्रोऽहं, **वाजिनि** – वाजम् अन्नमस्यास्तीति वाजी भोक्ता ; सर्वशेषिणि परमात्मनि **स्वमृतमिवास्मि** – अतिशयेन भोग्योऽस्मि । तत्प्रीतिविषयोऽस्मि इत्यर्थः । **द्रविणं सर्वचसम्** । तस्य समीचीनद्रविणमस्मि । भोगोपकरणमस्मि इत्यर्थः । **सुमेधा अमृतोऽक्षितः** – भगवच्छेषत्वज्ञानदार्ढ्यात् **सुमेधाश्च** । **अमृत**: – मरणशून्यः असंसारि । **अक्षित**: – अक्षयः षड्भावविकारशून्यः’ इत्यर्थः । **इति त्रिशंकोर्वेदानुवचनम्** – त्रिशंकुदृष्टोऽयं मन्त्र: इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.11",
          "content": {
            "sanskrit": {
              "devanagari": "### मन्त्रः 1\n**वेदमनूच्य** इति । वेदमध्याप्य **आचार्यः शिष्यमनुशिष्यात्** इत्यर्थः । **स्वाध्यायान्मा प्रमदः** इति । स्वाध्यायाध्ययने प्रमादं मा कार्षीः । तत्राविहितो भव इत्यर्थः ।\n\n**आचार्याय** इति । गुरवे दक्षिणां दत्वा **पुत्रसन्तत्यविच्छेदाय** भार्यामुद्वहेः । **कुशलम्** – देवार्चनादिमङ्गलाचरणम्। **भूत्यै न प्रमदितव्यम्** । एश्वर्यार्थं कर्म कुरु । ऐश्वर्यस्य सर्वश्रेयस्साधनत्वादिति भावः ।\n\n### मन्त्रः 2\n**मातृदेवो भव** – देवमिव मातरं पूजय इत्यर्थः । एवमुत्तरत्रापि ।\n\n**यान्यस्माकम्** इति । शिष्टाचारेष्वपि श्रुतिस्मृतिविरोध शून्यतया यानि **सुचरितानि**, तान्येव होलाकादीनि ग्राह्याणि न लोभादिमूलचरितानि इत्यर्थः ।\n\n### मन्त्रः 3\n**ये के च** इति । स्वापेक्षया **श्रेष्ठानां ब्राह्मणानां** शय्यासनेषु समानतया न विश्रमणीयम् । **श्रिया देयम्** इति । श्री: – मुखशोभा । अविषण्णवदनेन देयमित्यर्थः । **भिया देयम्** इति । सम्यगकरणे . प्रत्यवायो भविष्यतीति भिया देयमित्यर्थः । **संविदा देयम्** इति । संवित् – संकल्पः । संकल्पपूर्वकं देयम् इत्यर्थः । **अथ यदि** इत्यादि । **कर्म** – अग्निहोत्रादि । **वृत्तम्** – शिष्याचारमात्रप्रमाणकहोलाकादि । तत्र यदि **सन्देहः** इत्यर्थः ।\n\n### मन्त्रः 4\n**संमर्शिनः** – विचारकुशलाः इत्यर्थः । **युक्ता**: – ‘वेदशास्त्रेष्वभिरताः’ । **आयुक्ताः** – आ समन्तात् युक्ताः । लौकिकेष्वपि कुशलाः इत्यर्थः । **अलूक्षा**: – क्रोधलोभादिरहिताः । शिष्टं स्पष्टम् । **अथ** इत्यादि । **अभ्याख्याता**: – अभिशस्ताः इत्यर्थः ।\n\n### मन्त्रः 5\n**एष आदेश** इत्यादिः । **आदेश**: – शासनम् । राजज्ञातुल्यमिति भावः । **उपदेश** पित्रादिहितैषिवचनम् । **वेदोपनिषत्** वेदानां रहस्योपदेशः । **एतदनुशासनम्** – शिष्यं प्रति आचार्यस्य कर्तव्यमनुशासनमेतत् । **एवमुपासितव्यम्** – अनुशासनप्रकारेण अनुष्ठेयमित्यर्थः । **एवमु चैतदुपास्यम्** इति । ‘उ’ शब्दोऽवधारणे । एवमेव उपास्यमित्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "1.12",
          "content": {
            "sanskrit": {
              "devanagari": "### मन्त्रः 1\nअधीतानामुपनिषदाम् अन्ते पठितव्यां शान्तिमाह – **शं नो मित्र** इत्यादि । पूर्वमेव व्याकृतमेतत् लृडादिस्थाने भूतार्थत्वात् लुङ्प्रयोग: इति विशेषः ।।",
              "roman": null,
              "kannada": null
            },
            "english": ""
          }
        },
        {
          "ref": "2.0",
          "content": {
            "sanskrit": {
              "devanagari": "### मन्त्रः 1\n**सह नाववतु** इत्यादि । अधीतो मन्त्रः नौ – गुरुशिष्यौ **सह रक्षतु**। अन्यतरस्यापि दोषो मा भूत् इत्यर्थः । पुनरपि तदेव प्रार्थयते – **सह नौ भुनक्तु** इति। **भुनक्तु** – पालयतु । भुज पालनाभ्यवहारयोः ([धा.पा.१४५५](ref:dhatu-patha/1455)) इति हि धातुः । अवनार्थत्वात् भुजोऽनवने ([धा.पा.१४१८](ref:dhatu-patha/1418)) इत्यात्मनेपदाभावः । **सह वीर्यं करवावहै** इति । अधीतैः मन्त्रैः तत्तत्फलनिष्पादनलक्षणं **वीर्यं सह करवाव** इत्यर्थः । **नौ** – आवयोः, **अधीतम्, तेजस्वि अस्तु** – वीर्यवत्तरमस्तु । **मा विद्विषावहै** इति । परस्परानुरक्तौ स्याव इत्यर्थः । अन्यतरद्वेषे अधीतमन्त्रस्य वीर्यहानिर्भवतीति भावः । **शान्तिः शान्तिः शान्तिः** दोषान्तराणामस्त्विति शेषः।।",
              "roman": null,
              "kannada": null
            },
            "english": ""
          }
        },
        {
          "ref": "2.1",
          "content": {
            "sanskrit": {
              "devanagari": "### मन्त्रः 1\nपरमतत्त्वहितपुरुषार्थप्रतिपादिका आनन्दवल्ली प्रस्तूयते – **ब्रह्मविदाप्नोति परम्** इति । निरतिशयबृहत्त्वाश्रयवस्तूपासकः सर्वेभ्य ‘उत्कृष्टं प्राप्नोति इत्यर्थः । आवृत्तिरसकृदुपदेशात् ([ब्र.सू.४-१-१](ref:brahma-sutra/4/1/1)) इत्यधिकरणोक्तन्यायेन वेदनोपासनादिशब्दानाम् एकार्थत्वात् **ब्रह्मवित्** इत्यत्र विच्छब्दोऽपि उपासनपरः । तत्क्रतुन्यायेन प्राप्यस्यैव उपास्यत्वात् । **ब्रह्मविदाप्नोति परम्** इति परस्य ब्रह्मणः प्राप्यत्वकथनात् तस्यैव उपास्यत्वम् इति द्रष्टव्यम् । अत्र – ब्रह्म, तद्वेदनं, प्राप्तिः, प्राप्यं चेति चतुष्टयमुक्तम् । किं तत् ब्रह्म ? कीदृशं तद्वेदनम् ? कीदृशी प्राप्तिः? कीदृशं च प्राप्यम् ? इत्याकाङ्क्षायां मन्त्रमुखेन विवरीतुं मन्त्रम् अवतारयति – **तदेषाऽभ्युक्ता** इति । तत् – ब्रह्म अभिमुखीकृत्य(प्रतिपाद्यतया परिगृह्य) एषा – ऋक् अध्येतृभिः उक्ता । ब्राह्मणोक्तस्यार्थस्य वैशद्यम् अनेन मन्त्रेण क्रियत इत्यर्थः । एवमेव हि मान्त्रवर्णिकसूत्रे भाषितम् । **सत्यम्** इति । अत्र जन्मादि सूत्रे, **यतो वा इमानि** ([तै.भृ.उ.१-२](ref:taittiriya/bhrigu/1/2)) इत्यादि कारणवाक्येन ‘प्रतिपन्न जगज्जन्मादिकारणस्य ब्रह्मण: सकलेतरव्यावृत्तं स्वरूपम् अभिधीयते **सत्यं ज्ञानमनन्तं ब्रह्म** इति । तत्र **सत्यपदं** निरुपाधिकसत्तायोगि ब्रह्माऽऽह । तेन विकारास्पदं अचेतनं तत्संसृष्टश्चेतनश्च व्यावृत्तः । नामान्तर भजनार्हावस्थान्तरयोगेन तयोः निरुपाधिकसत्तायोगरहितत्वात् । **ज्ञानपदं** नित्यासंकुचितज्ञानैकाकारमाह । तेन कदाचित् संकुचितज्ञानत्वेन मुक्ता: व्यावृत्ताः । **अनन्तपदं** देशकालवस्तुपरिच्छेदरहितं स्वरूपमाह । सगुणत्वात् स्वरूपस्य स्वरूपेण गुणैश्चाऽऽनन्त्यम् । तेन पूर्वपदद्वयव्यावृत्तकोटिद्वयविलक्षणाः सातिशयस्वरूपस्वगुणाः नित्या: व्यावृत्ताः । विशेषणानां व्यावर्तकत्वात् इति भाषितम् ।\n\nननु अत्र **ज्ञानपदस्य** विषयावगाहिज्ञानत्वं प्रवृत्तिनिमित्तं चेत्, स्वरूपस्य अतादृक्त्वात् **ज्ञानम्** इत्यस्य ज्ञानगुणकत्वमित्यर्थः पर्यवस्येत् । न तु स्वरूपस्य ज्ञानत्वम् । स्वप्रकाशतारूपं ज्ञानत्वं प्रवृत्तिनिमित्तं चेत् स्वरूपस्य “ज्ञानत्वमात्रं सिद्धयेत् । न तु ज्ञानगुणकत्वम् । न चेष्टापत्तिः । तद्गुणसारत्वात्तु तद्व्यपदेश: प्राज्ञवत् ([ब्र.सू.२-३-२९](ref:brahma-sutra/2/3/29)) इति सूत्रे यथा **सत्यं ज्ञानम्** इति ब्रह्मणो ज्ञानगुणसारत्वात् **ज्ञानमिति** व्यपदेशः इति भाष्यं विरुद्ध्येत इति चेत्, उच्यते – ‘स्वप्रकाशत्वमेव हि प्रवृत्तिनिमित्तम् । तत्र ज्ञानत्वाश्रयत्वम् असंकोचात् स्वरूपतो गुणतश्च सिद्ध्यति; ब्रह्मशब्दात् प्रतीयमानं बृहत्त्वं यथा स्वरूपतो गुणतश्च सिद्ध्यति तद्वदिति व्यासार्यै: उक्तम् । वस्तुतस्तु **सत्यं ज्ञानम्** इत्यस्य अन्तोदात्तत्वात् अर्श आद्यजन्तत्वेन ज्ञानगुणकत्वमेवार्थः । प्रज्ञानघन एवाऽऽनन्दमयः ([रामो.ता. २-३](ref:ramayana-uttara-kanda/2/3)), नित्यं विज्ञानम् ([रामो.ता. २-३](ref:ramayana-uttara-kanda/2/3)) इति श्रुत्यन्तरात् ब्रह्मणो ज्ञानस्वरूपत्वमपि अस्तीति द्रष्टव्यम् ।\n\n**[श्रुतिस्थानन्तशब्दार्थः]**\n\nइहेदम्, नान्यत्र इति परिच्छेत्तुमशक्यत्वं देशापरिच्छेदः । इदमिदानीम्, नान्यदा इति परिच्छेदायोग्यत्वं कालापरिच्छेदः । इदं इदं न इति परिच्छेदानर्हत्वलक्षणं सर्ववस्तु ‘सामानाधिकरण्यार्हत्वरूपं वस्त्वपरिच्छेदः । यद्वा – वस्तुस्वभावतः परिच्छेदो वस्तुपरिच्छेदः । यथा तुल्यकालत्वेऽपि तुल्यपरिमाणत्वेऽपि दशवर्णसुवर्णापेक्षया – कलधौतादेः अपकर्षः; तद्राहित्यं वस्त्वपरिच्छेदः । समाभ्यधिकराहित्यनिदानभूतो गुणैः निरतिशयप्रकर्षो वस्त्वपरिच्छेदः इत्युक्तं भवति इति व्यासार्यै: व्याख्यातम् । नान्तं गुणानां गच्छन्ति तेनानन्तोऽयमुच्यते ([वि.पु.२-५-२४](ref:vishnu-purana/2/5/24)) इति स्मरणात् गुणानन्त्यम् **अनन्तशब्दार्थः** । अत्र रूढिवशात् देवताविशेषनिर्णयः । न च **अनन्तपदस्य** नारायणवाचिन: पुल्लिङ्गत्वं स्यादिति वाच्यम् । इष्टापत्तेः तस्य द्वितीयान्तत्वेन पुल्लिङ्गत्वस्य इष्टत्वात् । द्वितीयान्तत्वाभावे च, **यो वेद निहितं गुहायाम्** इत्यत्र तच्छब्दाद्ध्याहारप्रसङ्गात् । अनध्याहारेण उपपत्तौ अध्याहारस्याऽन्याय्यत्वात् । यदि च **अनन्तपदयौगिकार्थस्य** त्रिविधपरिच्छेदराहित्यस्य नारायणात् अन्यत्र अप्रसक्तया श्रीपत्यादिशब्देष्विव न रूढिः कल्पनीय इत्युच्येत तदाऽपि न नः क्षतिः ।\n\nअत्र **सत्यं ज्ञानमनन्तं ब्रह्म** इत्यनेन ब्रह्मशब्दार्थो विवृतः । हृदयगुहानिहितत्व प्रकारकज्ञान प्रतिपादकेन **यो वेद निहितं गुहायाम्** इत्यनेन विच्छब्दार्थ उक्तः । **परमे व्योमन् सोऽश्रुते** इत्यंशे च आप्नोति शब्दार्थ उक्तः । **परमे व्योमन्** अप्राकृताकाशशब्दिते परमपदे इत्यर्थः ।\n\n### मन्त्रः 2\n**सर्वान् कामान् सह ब्रह्मणा विपश्चिता** इत्यनेन प्राप्यम् उक्तम् । काम्यन्त इति कामाः कल्याणगुणाः । मुक्तस्य सर्वविषयविरक्तस्य तद्व्यतिरिक्तकाम्यान्तरासम्भवात् । अथ य इहात्मानमनुविद्य व्रजन्ति, एतांश्च सत्यान् कामान् ([छां.उ.८.१-६](ref:chandogya/8/1/6)) इत्यादौ कामशब्दस्य कल्याणगुणेष्वेव प्रयोगात् । विविधं पश्यति चित् यस्येति बहुव्रीहिः । निरुपाधिकानन्याधीनासंकुचित – सर्वविषयक ज्ञानवत्त्वं हि **विपश्चित्त्वम्** । अयं च गुणो नित्यमुक्तादिव्यावर्तकः ।\n\nब्रह्मापेक्षयाऽपि तद्गुणानां फलदशायां प्राधान्यं प्रतिपादयितुं **ब्रह्मणा सह** इति निर्देशः । सहयुक्तेऽप्रधाने ([पा.सू.२-३-१९](ref:panini-sutra/2/3/19)) इति हि पाणिनिस्मृतिः । न च भोग्यतायां गुणापेक्षया ब्रह्मणोऽप्राधान्यं दोषायेति शंक्यम्, श्रियं त्वत्तोऽप्युञ्चैर्वयमिह भणाम: शृणुतराम् ([श्री.गुण.९](ref:shri-gunaratna-kosha/9)) इतिवत् परमात्मापेक्षयापि तत्कल्याणगुणानां भोग्यतातिशयप्रतिपादनस्य परमात्मातिशयपर्यवसायित्वेन एतादृशाप्राधान्यस्य गुणत्वेन दोषत्वाभावात् । अत एव हि, पुत्रेण सह ओदनं भुङ्क्ते इतिवत् भोक्तृसाहित्यपरत्वे ब्रह्मणो अप्राधान्यप्रसङ्गात् तत्परित्यज्य, पयसा सह ओदनं भुङ्क्ते इतिवत् भोग्यसाहित्यपरत्वमेव, नात्र च पक्षे ब्रह्मणोऽप्राधान्यं दोषायेति भोग्यसाहित्यपक्षः एव भगवता भाष्यकृता समाश्रितः ।।\n\nननु तेषामृक् यत्रार्थवशेन पादव्यवस्था ([पू.मी.२-१-३२](ref:purva-mimamsa/2/1/32)) इति, जैमिनिना अर्थवशाधीनपादव्यवस्थावत्त्वस्य ऋग्लक्षणतयोक्तात् **सह** इत्यस्य पादान्तरस्थस्य **ब्रह्मणा** इति पादान्तरस्थेन अन्वयो न सम्भवति । ततश्च **ब्रह्मणा** इति न सहयोगे तृतीया । अपि तु इत्थंभूतलक्षणे तृतीया । **सह** इत्यस्य च युगपदित्यर्थः । **सर्वान् कामान्** युगपदनुभवति **ब्रह्मणा** ब्रह्मभूत इति यावत् । अत एव स्कान्दे –\n\nसोऽश्नुते सकलान् कामान् अक्रमेण सुरर्षभाः ।\n\nविदितब्रह्मरूपेण जीवन्मुक्तो न संशयः ।।\n\nइत्युपबृंहितमिति चेत् – न । तेषामृक् यत्रार्थवशेन इत्यस्य उपलक्षणमात्रत्वात् । उपलक्षणत्वम् अभ्युपगम्यैव तद्व्याख्यातृभिरपि, अर्थवशेन वा वृत्तवशेन वा पादव्यवस्था इति व्याख्यातत्वात् । अभियुक्तानां मन्त्रप्रसिद्धिम् विषयत्व मन्त्रत्वमितिवत् अभियुक्तानां ऋक्पदप्रसिद्धिविषयत्वमेव ऋक्त्वम् । ततश्च पादान्तरस्थेनापि पादान्तरस्थपदान्वयो युक्तः । **ब्रह्मणा** इत्यस्य इत्थंभूतलक्षणत्वाश्रयणे ब्रह्मभूतः इत्यर्थोऽपि न सम्भवति । श्वेतच्छत्रेण राजा इत्यादौ तथा अभेदादर्शनात् । त्वदुक्तस्कान्दवचनस्य पूर्वै: सम्प्रतिपनै: अनुदाहृतत्वाञ्च भाष्यकृदुक्त एवार्थः । **इति** शब्दो मन्त्रसमाप्तिद्योतनार्थः ।\n\n**सत्यं ज्ञानमनन्तम्** इत्युक्तं वस्त्वपरिच्छेदलक्षणम् आनन्त्यं सर्वोपादानत्वसर्वान्तरत्वमुखेन प्रपञ्चयति-**तस्माद्वा** इत्यादिना । **तस्मात्** इत्यनेन **ब्रह्मविदाप्नोतिपरम्** इति व्यवहित ब्राह्मणोक्तं परामृश्यते । **एतस्मादिति सत्यं ज्ञानम्** इत्यव्यवहितमन्त्रोक्तं परामृश्यते । ततश्च मन्त्रब्राह्मणोक्तात् **एतस्मादात्मन: आकाशः उत्पन्नः** इत्यर्थः । अत्र तत्तेज ऐक्षत ([छां.उ.६-२-४](ref:chandogya/6/2/4)), ता आप ऐक्षन्त ([छां.उ.६-२-४](ref:chandogya/6/2/4)) इति तेजः प्रभृतिषु ईक्षणादिश्रवणात् आकाशवायुतेज आदिशब्दाः तत्तच्छरीरकपरमात्पराः इति, तेजोऽतस्तथा ह्याह ([ब्र.सू.२-३-१०](ref:brahma-sutra/2/3/10)) इत्यधिकरणे स्थितम् । **पुरुष:** शरीरमित्यर्थः । शिष्टं स्पष्टम् ।\n\n### मन्त्रः 3\n**स वा** इति । **स वै एष पुरुषः** – अयं देहः **अन्नरसस्य परिणामः** । अन्नमशितं त्रेधा विधीयते । तस्य यः स्थविष्ठो धातुः तत् पुरीषं भवति; यो मध्यम: तन्मांसम् ([छां. उ. ६-५-१](ref:chandogya/6/5/1)) इत्याद्युक्तरीत्या जाठराग्निपच्यमानान्तरसांशनिर्वर्त्य-मांसादिमयत्वाच्छरीरस्य इति भावः । **तस्य** इति । **तस्य** – देहरूपस्य पुरुषस्य, **इदम्** – प्रत्यक्षतो दृश्यमानमेव **शिरः** । पाणिद्वयं **पक्षौ** । अधस्तात् ग्रीवायाः, नाभेः ऊर्ध्वं परिदृश्यमानः अयं मध्यमो देहभाग: अङ्गानाम् **आत्मा** । मध्यं ह्येषामङ्गानामात्मा ([ऐ.उ.३-५-४](ref:aitareya/3/5/4)) इति श्रुतेः धारकत्वेन प्रधानभूतः इत्यर्थः । **इदम्** – नाभे: अधस्तात् परिदृश्यमानं चरणद्वयं **पुच्छवत्** आधारत्वात् **पुच्छम्** इत्यर्थः । अत्र पुरुषशब्दितमनुष्यपाण्यादेः ‘पक्षत्वादिरूपणं प्रतिपत्तिसौकर्यार्थम् इति द्रष्टव्यम् । **तदपि** इति । **तत्** – तस्मिन्नेवार्थे ब्राह्मणोक्ते अयं मन्त्ररूप: **श्लोकोऽपि भवति** इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "2.2",
          "content": {
            "sanskrit": {
              "devanagari": "### मन्त्रः 1\n**अन्नाद्वा** इति । पृथिव्यां वर्तमानाः सर्वाःप्रजा **अन्नादेव उत्पद्यन्ते** । उत्पन्नाश्च **अन्नेनैव जीवन्ति** । ‘अन्तकाले च तत्रैव लयं यान्ति इत्यर्थः । **अन्नं हि** इति । सर्वभूतोपकारकत्वात् **अन्नमेव ज्येष्ठम्** । अत एव अशनायादिव्याधिनिवर्तकत्वात् तदेव **सर्वौषधम् उच्यते** इत्यर्थः । **ओषधीभ्योऽन्नम्** इति ओषधिपरिणामत्वं निमित्तीकृत्य अन्ने प्रयुक्तम् ओषधिशब्दं भेषजत्वनिमित्तकतया श्रुति: व्यपदिशति इति द्रष्टव्यम् ।\n\n**सर्वं वा** इति । अन्ने ब्रह्मदृष्टिं कुर्वन्त: यावदपेक्षितम् **अन्नं प्राप्नुवन्ति** इत्यर्थः । ब्रह्मदृष्टिहेतुभूतं ब्रह्मसाम्यमाह – **अन्नं हि** इति । ब्रह्मणोऽपि सकलरोगनिवर्तकतया सर्वभेषजत्वस्य सत्त्वात् इति भावः ।\n\n### मन्त्रः 2\n**अन्नात्** इति । जननवृद्धिहेतुत्वम् अन्नब्रह्मणोः सममित्यर्थः । अन्नस्य निर्वचनमाह – **अद्यतेऽत्ति च** इति । जीवनदशायां स्वयमद्यते । नाशदशायाम् अलभ्यमानतया वा विपरीतपरिणामहेतुतया वा, अन्नं मृत्यु तमु जीवातुमाहुः ([तै.ब्रा.२-८-८](ref:taittiriya-brahmana/2/8/8)) इति श्रुत्युक्तरीत्या अत्तृत्वलक्षणं संहर्तृत्वं द्रष्टव्यम् । एवम् आकाशादेः अन्नरसमय-स्थूलशरीरपर्यन्तस्य ‘मन्त्रब्राह्मणोक्त ब्रह्मोपादानकत्वम्, **आत्मन आकाश:** इति आत्मशब्दश्रवणात् तदन्तर्यामिकत्वञ्च उक्तं भवति ।\n\nएवम् आकाशादेः अन्नमयशब्दित-स्थूलशरीरपर्यन्तस्य ब्रह्मैव आत्मा, उपादानञ्च इत्युक्त्वा, स आत्मा कः? इत्यपेक्षायाम्, आनन्दमय एव स आत्मा इति दर्शयितुं स्थूलारुन्धतीन्यायेन स्थूलदेहान्तर्वतिनं प्राणमयम् आत्मत्वेन दर्शयति । सूक्ष्मारुन्धतीं दर्शयितुं प्रवृत्तः पुरुषः प्रथमत एव सूक्ष्माया अरुन्धत्याः प्रदर्शनासंभवं पर्यालोच्य तत्समीपवर्तिनीं स्थूलतारकाम्, इयमेवारुन्धती इति प्रदर्शयति । तस्यां स्थूलतारकायां श्रोतुः अरुन्धतीत्वबुद्धौ दृढायां तत्समीपवर्तिनीं वस्तुतोऽरुन्धतीं सूक्ष्माम्, इयमेवारुन्धती इति प्रदर्शयति । सोऽयं स्थूलारुन्धतीन्याय इत्यर्थः । **तस्माद्वा** इति । देहान्तर्वतीं देहादन्यः यः **प्राणमयः**, स एव, **आत्मन आकाश: सम्भूतः** इति आकाशादिसर्वोपादानत्वेन तदन्तर्यामित्वेन च निर्दिष्टः आत्मा इत्यर्थः । भगवता भाष्यकृता – अन्वयादिति चेत् स्यादवधारणात् ([ब्र.सू.३-३-१७](ref:brahma-sutra/3/3/17)) इति सूत्रे, अन्नमयान्तरे प्राणमये प्रथमं परमात्मबुद्धिः अवतीर्णा, तदनन्तरञ्च प्राणमयादन्तरे मनोमये, ततो विज्ञानमये, तत आनन्दमये इति भाषितम् । अत्र पञ्चवृत्तेः प्राणस्य ‘प्राणनवृत्ति’प्रचुरत्वात् **प्राणमयत्वम्** । **तेन** इति । **तेन प्राणमयेन** आत्मना अयम् **अन्नरसमय आत्मा पूर्ण** इत्यर्थः । व्याप्त इति यावत् । सर्वस्यापि देहस्य प्राणव्याप्यत्वादिति भावः । **स वा** इति । **प्राणमयोऽपि पुरुषाकृतिरेव** इत्यर्थः । हस्तपादादिमत्त्वेन **पुरुषविधत्वभ्रान्तिं** व्युदस्यति – **तस्य** इति **तस्य – अन्नमयस्य पुरुषविधत्वमनुकृत्य प्राणमयोऽपि** ‘पुरुषविध’ इत्यर्थः । ततश्च तद्वदेव शिरः पक्षपुच्छादिमत्तया ‘पञ्चविध इत्यर्थः ।\n\n### मन्त्रः 3\n**आकाश आत्मा** इति । यथाऽऽकाशस्थितो नित्यं वायु: सर्वत्रगो महान् ([भ.गी.९-६](ref:bhagavad-gita/9/6)) इति स्मृत्युक्तरीत्या वायुविकारभूत प्राणापानादि-धारकत्वात् **आकाशस्य आत्मत्वम्** । **पृथिवी** इति । पृथिव्याम् आकाशस्य प्रतिष्ठितत्वात् तस्याः **पुच्छत्वम्** ।।",
              "roman": null,
              "kannada": null
            },
            "english": ""
          }
        },
        {
          "ref": "2.3",
          "content": {
            "sanskrit": {
              "devanagari": "### मन्त्रः 1\n**प्राणम्** इति । देव-मनुष्य-पशवः **प्राणम् अनुप्राणन्ति** – प्राणाधीनजीवना इत्यर्थः । **प्राणो हि** इति । यस्मात्सर्वेषां भूतानां यावद्ध्यस्मिन् शरीरे प्राणो वसति तावदायुः ([कौ.उ.३-१५](ref:kaushitaki/3/15)) इति प्राणस्य उच्छ्वसन-निश्वसनादिलक्षण **सर्वभूतायुर्हेतुत्वम्** , अत एव **प्राण एव सर्वेषामायुः** इत्युच्यते इत्यर्थः । **सर्वमेव** इति । एवं लक्षणे प्राणे ‘ब्रह्मबुद्धिं कुर्वन्तः **सर्वमायुः प्राप्नुवन्ति** इत्यर्थः ।\n\n### मन्त्रः 2\nएवं प्राणमये आकाशादि अन्नमयान्तस्य अन्तरात्मत्वबुद्धिं अवतार्य तां बुद्धिं निवर्तयति **तस्यैष** इति । **पूर्वस्य अन्नमयस्य यः आत्मा एष एव तस्य प्राणमयस्यापि आत्मा** इत्यर्थः । **शारीरः** शरीरप्रतिसम्बन्धी आत्मा इत्यर्थः । अनेन आत्म शब्दस्य स्वरूपार्थत्वभ्रान्तिः व्युदस्ता भवति । ततश्च अन्नमय-प्राणमयौ एकात्मकौ । न तु अन्नमयस्य प्राणमय: आत्मा इत्यर्थः । तर्हि अन्नमयप्राणमययोः कः आत्मा इति आकाङ्क्षायाम् आह **तस्माद्वा** इति । अत्र **मनोमय** इत्यत्र प्राचुर्यार्थे मयट् । मनोबुद्ध्यहंकारचित्ताख्यान्तः करणवृत्तिषु मनोवृत्तेः प्रचुरत्वात् । **तेनैष** इत्यादि । पूर्ववदर्थः । **तस्य** इति । **तस्य** – अन्तःकरणस्य **यजुर्वेदविषयज्ञानजनकमनोव्यापारः शिरः** इत्यर्थः ; मुख्यार्थस्य यजुर्वेदस्य मनस्सम्बन्धाभावेन मनश्शिरस्त्वरूपेण असम्भवादिति द्रष्टव्यम् । एवम् उत्तरत्रापि । **आदेश आत्मा** इति । इदं करु, इदं मा कार्षीः इति विधि-निषेधरूपं रहस्यानुशासनं **आदेशशब्देन** उच्यते । **अथर्व** इति । **अथर्वाङ्गिरोभिः** दृष्टा मन्त्राः **प्रतिष्ठाहेतुभूतं पुच्छम्** इत्यर्थः । अत्रापि अथर्वङ्गिरश्शब्दः तज्जन्यज्ञानहेतुभूतमनोव्यापारपरः।।",
              "roman": null,
              "kannada": null
            },
            "english": ""
          }
        },
        {
          "ref": "2.4",
          "content": {
            "sanskrit": {
              "devanagari": "### मन्त्रः 1\n**यतो वाचो** इति । यस्मात् **ब्रह्मानन्दात् वाङ्मनसी** इयत्तालक्षणं पारम् | **अप्राप्य निवर्तेते’**, तादृशं **ब्रह्मानन्दम्**, दृश्यते त्वग्र्यया बुद्ध्या ([क.उ.३-१-१२](ref:katha/3/1/12)). मनसा तु विशुद्धेन ([व्या.स्मृ.](ref:vyasa-smriti)) इत्युक्तरीत्या शुद्धेन मनसा ज्ञात्वा **कदापि न बिभेति** इत्यर्थः । अत्र ब्रह्मानन्दस्य विशुद्ध मनोगोचरत्वप्रतिपादकत्वात् अस्य श्लोकस्य मनोविषयत्वम् अस्ति इति द्रष्टव्यम् ।\n\n**तस्यैष** इति । प्राणमयस्य य आत्मा सः एव मनोमयस्यापि आत्मा इत्यर्थः । एवञ्च अन्नमय-प्राणमय-मनोमयानाम् एक आत्मा इत्युक्तं भवति । सः कः ? इत्यपेक्षायाम् आह इह **तस्माद्वा** इति ।\n\n### मन्त्रः 2\nअत्र **विज्ञानमयो** जीवः । न बुद्धिमात्रम् । मयट्प्रत्ययेन व्यतिरेकप्रतीतेः । **तस्य श्रद्धैव** इत्यादि । अत्र श्रद्धा-ऋत-सत्य शब्दा: ज्ञानविशेषपराः । ब्रह्मणे त्वा महस ओमित्यात्मानं युञ्जीत ([महा.ना.उ.७८](ref:mahanarayana/78)) इति विहितज्ञानविशेषो **योगशब्देन** उच्यते । **महः** इति योगविरोधिनिरसनसामर्थ्यलक्षणं **महः पुच्छम्** इत्यर्थः । एतेषां श्रद्धादीनाम् आत्मगुणत्वेन प्रसिद्धत्वात् तत्तदवच्छिन्नम् आत्मस्वरूपं ‘शिरःपक्षपुच्छादिमत्तया प्रतिपाद्यत इति द्रष्टव्यम् । अत: स्वस्मात् अनतिरिक्तैः स्वावयवैः शिरः-पक्ष-पुच्छादिरूपणपरत्वात् प्रकरणस्य इति भाष्यस्य न विरोधः ।।",
              "roman": null,
              "kannada": null
            },
            "english": ""
          }
        },
        {
          "ref": "2.5",
          "content": {
            "sanskrit": {
              "devanagari": "### मन्त्रः 1\n**विज्ञानम्** इति । अत्र विज्ञानमयशब्दनिर्दिष्टो जीव: **विज्ञानशब्देन** उच्यते । आत्मस्वरूपस्य स्वप्रकाशतया ज्ञानैकनिरूपणीयत्वेन च विज्ञानशब्देन अभिधानसम्भवात् । कृत्यल्युटो बहुलम् ([पा.सू.३-३-११३](ref:panini-sutra/3/3/113)) इति वा जानाति इत्यर्थे ल्युट् आश्रीयते । नन्द्यादित्वं वा आश्रित्य, नन्दिग्रहि…… ([प.सू.३-१-१३४](ref:panini-sutra/3/1/134)) इत्यादिना कर्तरि ल्यु: आश्रीयते । केवल विज्ञानमात्रपरामर्शः **यज्ञं तनुते कर्माणि तनुतेऽपि च** इति प्रतिपादित वैदिकलौकिककर्मकर्तृत्वे असंभवात् । अन्तर्यामिब्राह्मणे, य आत्मनि तिष्ठन् ([बृ.उ.५-७-२२](ref:brihadaranyaka/5/7/22)) इति माध्यन्दिनपाठगत आत्मशब्दस्थाने, यो विज्ञाने तिष्ठन् ([बृ.उ.५-७-२६](ref:brihadaranyaka/5/7/26)) इति काण्वपाठे दर्शनात् **विज्ञानशब्दो** जीवात्मपरः । **विज्ञानम्** इति । सर्वे देवाः **विज्ञानं जीवस्वरूपमेव** प्रधानशब्दाभिलप्यात् अचेतनात्, “ब्रह्मणोऽपि **ज्येष्ठं** प्रजापतिविद्योक्तरीत्या **उपासते** इत्यर्थः । **विज्ञानं ब्रह्म** इति । यस्तु **जीवरूपं ब्रह्म वेद**, ‘तस्माञ्च जीवात् अन्तिमप्रत्ययपर्यन्तं **न प्रमाद्यति चेत्**, **शरीरे पाप्मनो हित्वा** – देहे वर्तमाने एव विनष्टाश्लिष्टपूर्वोत्तराघः **सर्वान् कामान् समश्नुते** ।\n\n### मन्त्रः 2\nइष्टवस्तुदर्शनजन्यं सुखं **प्रियम्** । तल्लाभजन्यं सुखं **मोदः** । लब्धस्योपयोगजन्यं सुखं **प्रमोदः** । सुखातिशयः **आनन्दः** । न च मध्यकायत्वेन रूपितस्य **आनन्दस्य** पुच्छत्वेन ‘रूपितस्य **ब्रह्मणश्च** भेदाभावेन तस्यैव आत्मत्वेन पुच्छत्वेन च रूपणं कथमिति वाच्यम् । एकस्यैव ब्रह्मणो ब्रह्मत्ववेषेण **पुच्छत्वम्**, आनन्दत्ववेषेण **आत्मशब्दित** मध्यकायत्वम् इति उपपत्तेः । न च **आनन्दरूपब्रह्मस्वरूपस्य** कथम् आनन्दप्रचुरत्व-लक्षणम् **आनन्दमयत्वम्**, आनन्दस्य च आनन्दप्रचुरत्वाभावात् इति वाच्यम् । आनन्दस्वरूपस्यैव ब्रह्मण: **प्रियमोद-प्रमोद-शब्दवाच्य-शिरः पक्षादिरूपितधर्मभूत** आनन्दप्रचुरत्वेन **आनन्दमयत्वस्यापि** उपपत्तेः । अत्र च पूर्वेषु अन्नमयादिषु चतुर्यु पर्यायेषु अनिरूपितस्य ब्रह्मणोऽवयवत्वस्य अस्मिन् **आनन्दमये** पर्यायेषु अनिरूपणम्, **ब्रह्मविदाप्नोति परम्** इति उपक्रान्तस्य ब्रह्मोपदेशस्य **आनन्दमयपर्याये** समापनमिति ज्ञापनार्थम् इति द्रष्टव्यम् । अतः अत्र **आनन्दमय:** एव प्रक्रान्तं ब्रह्म ।",
              "roman": null,
              "kannada": null
            },
            "english": ""
          }
        },
        {
          "ref": "2.6",
          "content": {
            "sanskrit": {
              "devanagari": "### मन्त्रः 1\n**असन्नेव** इति । पूर्वेषु चतुर्षु पर्यायेषु उदाहतानां श्लोकानाम् , पुच्छवद्विषयत्वदर्शनात् अयमपि श्लोकः पुच्छवत् **आनन्दमयविषकः** एव ; न तु **ब्रह्म पुच्छम्** इति निर्दिष्टतदेकदेशविषयः । ततश्च ब्रह्मशब्देन **आनन्दमय** एव उच्यते । आनन्दमयसदसत्त्वज्ञानात् मोक्षसंसारौ भवतः इत्यर्थः ।\n\n**आनन्दमयस्य**’ ब्रह्मण: आकाशादि-विज्ञानमयान्तपदार्थान्तर्यामितया निर्दिष्टस्यापि आत्मान्तरम् अस्ति किम् ? इति शंकां व्युदस्यति – **तस्यैष एव** इति । **पूर्वस्य** – विज्ञानमयान्तपदार्थस्य आत्मभूतः एषः **आनन्दमय: आत्मा तस्य** – आनन्दमयस्य **आत्मा** इत्यर्थः । ततश्च अनन्यात्मत्वम् उक्तं भवति । न च पूर्वेषु पर्यायेषु **तस्यैष एव शारीर आत्मा** इत्यस्य अनन्यात्मकत्वप्रतिपादकत्वादर्शनात् अस्मिन् पर्याये तदाश्रयणे अर्थवैरूप्यं स्यात् इति शंक्यम्। पूर्वेषु पर्यायेषु अनुक्तस्य ब्रह्मावयवत्वस्य इह निरूपणात्, **तस्माद्वा एतस्मादानन्दमयादन्योऽन्तर आत्मा** इति निर्देशाभावाञ्च एतत्पर्यायगतस्य, **तस्यैष एव शारीर आत्मा** इत्यस्य अनन्यात्मत्वमेव अर्थः ।\n\nआनन्दमयब्रह्मप्रतिपादनानन्तरं, **ब्रह्मविदाप्नोति परम्** इत्युपक्रमाभिहित प्राप्तिविशदीकरणार्थं प्रश्नान् उपक्षिपति – **अथात** इत्यादिना । पूर्वप्रतिपादनस्य बुभुत्साहेतुत्वम् **अतश्शब्देन** उच्यते । **उता** इति निपातस्य छान्दसो दीर्घः । अथासपत्ना इतिवत् । **अविद्वान्** इति पदे सति आधुदात्तत्वं स्यात् । तत्पुरुषे तुल्यार्थ ([पा.सू.६-२-२](ref:panini-sutra/6/2/2)) इति स्मरणात् । अन्तोदात्तञ्च इदं पदम् । **उता विद्वान्** इति छेदः । ‘अविप्रकृष्ट “हृदयादिस्थानस्थं अनवच्छिन्नं च ब्रह्म उपासीनो विद्वान् ‘किमितः **प्रेत्य, अमुं लोकम् परमे व्योमन्** इत्युक्तं लोकं **गच्छति** ? इत्येकः प्रश्नः । उत गत्यनपेक्षं इहैव ब्रह्म आप्नोति ? इत्यर्थसिद्धः प्रश्नः । **आहो विद्वान् समश्नुत** इति भोक्तृत्वं विवक्षितम् । अयमर्थः – **कश्चित्** अहंग्रहेण उपासीनोऽपि **विद्वान् अमुं लोकं** गत्वा किं **समश्नुते**? भोग्यभूतं ब्रह्माऽनुभवति ? इत्येकः प्रश्नः । उत ब्रह्मस्वरूपेण एकी भवति ? इत्यर्थसिद्धः प्रश्नः । एवं शास्रवविध्यमूला: गतिविशेषस्वरूपभेदसदसद्भावविषयाः प्रश्नाः । बहुवचनविवक्षिताः । एतत्सर्वं व्यासार्यै: उपासात्रैविद्ध्यात् ([ब्र.सू.१-१-३२](ref:brahma-sutra/1/1/32)) इति सूत्रे स्पष्टमुक्तम् ।\n\n### मन्त्रः 2\nएतान् प्रश्रान् प्रतिवक्तुं जगत्कारणत्वौपयिकगुणविशिष्टस्यैव ब्रह्मणः प्राप्यत्वादिज्ञापनाय आह – **सोऽकामयत** इति । सः **आनन्दमयः आत्मा**, देवमनुष्यादिरूपेण **बह स्याम्**; तदर्थमाकाशादिरूपेण **प्रजायेय** इति व्यष्टिसमष्टिरूपचेतनाचेतनविषयसंकल्पम् अकरोत् इत्यर्थः । **सः** – परमात्मा स्रष्टव्यालोचनरूपं **तपः** कृतवान् इत्यर्थः । तप आलोचने (श्रौतधातुः) इति हि धातुः । **तत् सृष्ट्वा** इत्यादि । ननु सर्वदा सर्वव्याप्तस्य ब्रह्मणः कोऽसौ सृष्टिकालानुप्रवेशः? इति चेत् उच्यते – ‘गोजठरगतवत्से गोत्वजातिवत् सर्वव्याप्तस्य ब्रह्मण: प्रत्येकं सर्ववस्तुषु पुष्कलप्रतीत्यर्ह स्थितिविशेषे एव **अनुप्रवेशः** । अनेन, **सत्यं ज्ञानमनन्तं ब्रह्म, यो वेद निहितं गुहायाम्** इति मन्त्रोक्तम् अनन्तस्य ब्रह्मणो हृदयगुहानिहितत्वम् उपपादितम् भवति ।\n\n### मन्त्रः 3\n**तदनुप्रविश्य सञ्च त्यञ्चाभवत्**। **सच्छब्देन** निर्विकारतया सततैकरूप: चेतन: उच्यते । **त्यच्छब्देन** पूर्वावस्थात्यागरूपविकारास्पदम् अचेतनम् उच्यते । ब्रह्मैव चेतनाचेतननामरूपभाक् भवति इत्यर्थः । ननु ब्रह्मणः एव सर्वोपादानतया सर्वभावे विकारास्पदत्वं स्यात् इत्याशंक्य आह – **निरुक्तञ्च** इत्यादि । जातिगुणक्रियावत्तया ‘जातिगुणाद्यभिधायि शब्दवाच्यम् अचेतनं **निरुक्तम्** । जातिगुणादिशून्यं चेतनजातम् **अनिरुक्तम्** । एता: भूतमात्रा: प्रज्ञामात्रास्वर्पिता: ([कौ.उ.२-६१](ref:kaushitaki/2/61)), इत्युक्तरीत्या अचेतनवर्गाधारभूतं चेतनजातं ‘**निलयनम्** । आश्रितम् अचेतनजातं तु ‘**अनिलयनम्** । **विज्ञानञ्चाविज्ञानञ्च** अजडस्वरूपं जडस्वरूपञ्च । **सत्यं चानृतं च** इति । निर्विकारतया **सत्यत्वं** चेतनस्य ; इतरस्य तु अतथात्वम् । ततश्च निरुक्तत्वानिरुक्तत्व-निलयनत्वानिलयनत्वविज्ञानत्व-अविज्ञानत्वयुक्त-सत्यानृतशब्दित-चेतनाचेतननामरूपभाक् भवेदपि ब्रह्म **सत्यमेव अभवत्** – अजहन्निर्विकारत्वलक्षणस्वस्वभावमेव अभवत् इत्यर्थः । **यदिदम्** इति । यस्मात् चेतनाचेतनात्मकवर्गानुप्रविष्टतया **सत्यशब्दितस्य** ब्रह्मण आत्मत्वम्, अत एव सर्वमपि चेतनाचेतनात्मकं जगत् शास्त्रदृष्टिमन्तः पुरुषाः, पराशरादयः, हरेर्न किञ्चित् व्यतिरिक्तमस्ति ([वि.पु.२-७-४३](ref:vishnu-purana/2/7/43)), ज्योतीर्षि विष्णुः भुवनानि विष्णुः ([वि.पु.२-१२-३८](ref:vishnu-purana/2/12/38)) **इत्याचक्षते** इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "2.7",
          "content": {
            "sanskrit": {
              "devanagari": "### मन्त्रः 1\n**तस्माद्वा** इत्यादि । **इदम्** – स्थूलचेतनाचेतनशरीरकं ब्रह्म अनभिव्यक्तनामरूपं ब्रह्मसृष्टेः प्राक् आसीत् । तस्मात् इदं जगत् अभिव्यक्तनामरूपम् अभवत् इत्यर्थः । ननु **असत्** – शब्दितस्य ब्रह्मण: उपादानत्वे कर्त्रन्तरम् अपेक्षितम्, निमित्तोपादानयोः भेदावश्यंभावात् इति आशंक्य आह – **तदात्मानम्** इति । **आत्मानमेव** उपादानत्वेन स्वीकृत्य **स्वयमेव अकुरुत** । **तस्मात्** इति । यस्मात् स्वयमेव स्वस्य कार्यम् । अत एव ब्रह्म ‘**सुष्टु’ कृतं कार्यं** यस्य तत् **सुकृतम्** । कार्यस्य सौष्ठवञ्च अनतिक्लेशरूपत्वम् । स्वभिन्नस्य कार्यस्य निर्माणे हि क्लेशप्रसक्तिः । ततश्च अक्लिष्टकार्यं ब्रह्म इति नि:श्वसितमेतन्महतो भूतस्य इत्यादि श्रुतयो वदन्ति इत्यर्थः ।\n\nभवतु **तत्सुकृतम्** । तस्य उपास्यत्वप्राप्यत्वयोः किम् आयातम् इत्यत्राह – **यद्वा** इति । **सुकृतमिति** निर्दिष्टं ब्रह्म **रस**: आनन्दः । तल्लाभात् अस्य आनन्दित्वम् । ततश्च तस्याऽऽनन्दत्वात् प्राप्यत्व-उपास्यत्वे युक्ते इति भावः । तदेव उपपादयति – **को ह्येवान्यात्** इति । यदि अयम् अपरिच्छिन्नानन्दरसः परमात्मा न स्यात्, सांसारिकम् आपवर्गिकं वा सुखं कः प्राप्नुयात् ? अत **एष एव आनन्दयति** । अतः तस्य सर्वविधानन्दहेतुत्वात् तस्य प्राप्यत्वम् अस्तीति भावः ।\n\n### मन्त्रः 2\n**यदा हि** इत्यादि । **अदृश्ये** – चक्षुरादिग्रहणानर्हे । **आत्म्यम्** व्याप्यम्, शरीरमित्यर्थः । **अनात्म्ये** – अशरीरे इत्यर्थः । अत एव **अनिरुक्ते** – जातिगुणादिवाचिदेवादिपदावाच्ये । **अनिलयने** – आधारशून्ये । **अभयम्** – अभयाय । नाव्ययीभावात् ([पा.सू.२-४-८३](ref:panini-sutra/2/4/83)) इति चतुर्थ्याः अम्भावः । अर्थाभावे यदव्ययम् इति अव्ययीभावसमासः । अभयसाधनभूतां **प्रतिष्ठाम्** – निरन्तरस्मृतिलक्षणां निष्ठां यो **विन्दते** – लभते, **स: अभयं प्राप्नोति** । अत्र व्यासार्यै:, **अदृश्य** इति अचिद्व्यावृत्तिः। **अनात्म्ये** इति बद्धव्यावृत्तिः । स हि परमात्मना व्याप्यः । यद्वा **आत्म्यं** व्याप्यम्, कर्मकृतशरीरम् । तद्रहितः **अनात्म्यः** । **अनिरुक्तः** इति मुक्तव्यावृत्तिः । स हि बद्धावस्थायां देवादिशब्दैः उक्तः । **अनिलयने** इति नित्यमुक्तव्यावृत्तिः । तेषां हि भगवान् आधार: इत्युक्तम् । एवं विहितायाः प्रतिष्ठायाः विच्छेदें अनर्थं दर्शयति – **यदा हि** इति । **एषः** – उपासकः । **एतस्मिन्** – परमात्मनि , ध्यानस्य **अन्तरम्** – विच्छेद, **अरम्** – अल्पमपि यः **कुरुते तस्य भयम् उद्भवति** इत्यर्थः । पूर्ववाक्ये **प्रतिष्ठाशब्देन** निरन्तरध्यानवाचिना ध्यानगतनैरन्तर्यस्य विहितत्वात् अत्र **अन्तरशब्देनापि** तस्यैव ध्यानगतnैरन्तर्यस्य विरोधिनो ध्यानविच्छेदस्य ग्रहणम् उचितम् ; न तु परोक्तरीत्या । ब्रह्मणि **अन्तरं** भेदं यः कुरुते जानाति। इत्यर्थः उचितः इति द्रष्टव्यम् । वस्तुतस्तु ब्रह्मैक्यवादिनाम् अस्माकं ब्रह्मणि नानात्वनिषेधो न प्रतिकूलः । अस्माभिः नानाब्रह्मवादस्य अनभ्युपगमात् । तथापि प्रकरणानुगुण्यात् उक्तः एवार्थः उचितः इति द्रष्टव्यम् । किं **भयम्** ? तत्राह – **तत्त्वेव** इति । **विदुषः** – ब्रह्मोपासननिष्ठस्य तदतिरिक्तविषयस्पृहया निरन्तरं मननम् अकुर्वतः, तदेव **अमननं भयम्** । न हि तदपेक्षया अन्यत् भयमस्ति । उक्तञ्च महर्षिभिः –\n\nयन्मुहूर्तं क्षणं वापि वासुदेवो न चिन्त्यते ।\n\nसा हानि:, तन्महच्छिद्रं सा भ्रान्तिः सा च विक्रिया ।। ([ग.पु.पू.२२२-२२](ref:garuda-purana/purva/222/22))\n\nवरं हुतवहज्वालापञ्जरान्तर्व्यवस्थितिः ।\n\nन शौरिचिन्ताविमुखजनसंवासवैशसम् ।। (कात्यायनवचनम् ) इति ।",
              "roman": null,
              "kannada": null
            },
            "english": ""
          }
        },
        {
          "ref": "2.8",
          "content": {
            "sanskrit": {
              "devanagari": "### मन्त्रः 1\n**भीषाऽस्मात्** इति । अग्नीन्द्रसूर्यप्रमुखाः सर्वेऽपि देवप्रवराः परमात्मशासनातिवृत्तौ किं भविष्यतीति भीत्या स्वस्वकर्मसु जागरूका भवन्ति । अतश्च ब्रह्मव्यतिरिक्तं कृत्स्नमपि पदं दुःखोदर्कत्वात् अनर्थरूपमेव । अतश्च तादृशपदकामनया मननविच्छेदस्य अत्यन्तभयावहत्वात् ‘ततोपि न भयं किञ्चिदस्ति इत्यर्थः ।।\n\nएवं ब्रह्मवेदनस्य जगत्कारणत्वतदौपयिकसार्वज्यादिगुणविशिष्टविषयकत्वम् अविच्छिन्नत्वं च विधाय प्राप्यस्याऽऽनन्दमयस्य ब्रह्मणः आनन्दमयशब्दप्रवृत्तिनिमित्तम् आनन्दप्राचुर्यं दर्शयति – **सैषा** इति । वक्ष्यमाणानन्दविषयकविचारो भवतीत्यर्थः । **युवा** इत्यादि । अत्र व्यासार्यै:, **साधु युवाध्यायक**: साधु यथाविधि, सम्यक् संप्रदायसिद्धतया, स्वरवर्णादिभ्रंशरहितं वा । **युवशब्देन** प्रत्यग्रत्वं विवक्षितम् । अविस्मरणात् नित्यं नवं यथा भवति, तथाऽध्ययनवान् इत्यर्थः । यद्वा – स्वसमयवस्कानां सर्वेषामध्यायिक: अध्यापकः । तदधिकज्ञानः’ इत्यर्थः । **आशिष्ठः** – आशुतरक्रिय: । यद्वा अशनक्षमः, अरोगः इत्यर्थः । यद्वा – आशीर्वादविषयभूतः । सर्वानुरञ्जकः इत्यर्थः । सर्वान् देवान् नमस्यन्ति इतिवन **बलिष्ठः** – मनोबलवान् । **द्रढिष्ठः** इति शारीरबलस्य उक्तत्वात् । यद्वा – द्रविष्ठः – दृढतर: न तु अव्यवस्थितस्वभावः इत्यर्थः । **बलिष्ठः** शारीरमानस सर्वविधबलवान् **वित्तस्य पूर्णा** – वित्तेन पूर्णा । पूरणगुणसुहितार्थ…… ([पा.सू.२-२-११](ref:panini-sutra/2/2/11)) इति षष्टया अनुज्ञानात् । एवं गुणसमुदायं ‘विभूति पौष्कल्यं च उक्त्वा, **स एको मानुष आनन्द** इति श्रुत्या स्वरसतः तस्यैव आनन्दत्वम् उक्तम् । न च ज्ञानभिन्नस्य गुणविभूत्यादे. कथम् आनन्दत्वम् इति शंक्यम् । अनुकूलत्वं हि आनन्दत्वम् । तञ्च स्वतः एव। इष्टत्वम् । तञ्च गुणविभूत्योः अपि सम्भवति । तद्विषयज्ञानस्यापि अनुकूलत्वं विषयानुकूलत्वप्रयुक्तमेव इति अन्वयव्यतिरेकसिद्धम् । अत: श्रुतिस्वारस्यात् गुणविभूत्यादेः। आनन्दत्वम् ।\n\n### मन्त्रः 2\n**श्रोत्रिय**: – ब्रह्मनिष्ठः । **अकामहत**: – समस्तसांसारिकभोगानुपहतः । अत: मुक्तः उच्यते इत्युक्तम् । एवञ्च युवत्व-दृढगात्रत्व-सौन्दर्य-ज्ञानबलैश्वर्यादयः सम्भूय यत्र भवन्ति **स एको मानुष आनन्दः** । **अकामहतश्रोत्रियस्य** मुक्तस्यापि सः आनन्दोऽस्ति । मुक्तस्य सर्वानन्दानुभव शलित्वात् तत्र मानुषानन्दस्य अन्तर्गतत्वात् इति भावः । **ते ये शतम्** इति । ये मनुष्या एव सन्तः कर्मविशेषेण विद्याविशेषेण वा अन्तर्धानादिशक्तत्युपेततया गन्धर्वत्वं प्राप्ताः, ते **मनुष्यगन्धर्वाः** । अन्तरिक्षलोकवासिन: **देवगन्धर्वाः** । चिरकालस्थायी लोकः चिरलोकः । चिरलोको लोको येषांते **चिरलोकलोकाः पितरः** ।\n\n### मन्त्रः 3\n**आजान**: – देवलोकः तत्र जाताः **आजानजाः** । स्मार्तकर्मविशेषतो देवस्थानेषु जाता इत्यर्थः । अग्निहोत्रादिकर्मणा अग्नीन्द्रादिसायुज्यं प्राप्ताः **कर्मदेवाः** । **देवास्तु** वसुरुद्रादयः त्रयस्त्रिंशत् हविर्भुजः ।\n\n### मन्त्रः 4\n**इन्द्रबृहस्पती** प्रसिद्धौ । **प्रजापति**: चतुर्मुखः; न तु दक्षादयः, एकवचनश्रवणात् । **ते ये शतं प्रजापते**: इति । अत्र **ब्रह्मशब्दः**, **ब्रह्मविदाप्नोति परम्** इति प्रकृतब्रह्मपरः । न च **ब्रह्मानन्दस्य** **ते ये शतम्** इति परिच्छिन्नत्वं कथम् ? इति शंक्यम् – क्षणार्धेन बहूनि योजनानि गच्छति रवौ, इषुवद्गच्छति सविता इति इषुसाम्यप्रतिपादकवचनस्य गतिमान्यनिवृत्तिपरत्ववत् । **ते ये शतम्** इति वाक्यस्यापि चतुर्मुखानन्दान्यूनानधिकत्व परत्वाभावात् ।\n\n### मन्त्रः 5\nएवंभूत-आनन्दमय: **यो वेद निहितं गुहायाम्** इति हृदयगुहानिहितत्वेन उपास्यमानः । कीदृशविग्रहविशेष विशिष्टः को वा देवताविशेष:? इत्याकाङ्क्षायाम् आह . **स यश्चायम्** इति । य एषोऽन्तरादित्ये हिरण्मयः पुरषो दृश्यते हिरण्यश्मश्रुर्हिरण्यकेश: आप्रणखात् सर्व एव सुवर्णः, तस्य यथा कप्यासं पुण्डरीकमेवमक्षिणी । तस्योदिति नाम ([छां.उ.१-६-६](ref:chandogya/1/6/6)) इति आदित्य मण्डलान्तर्वी कमनीयविग्रहयुक्तो य: पुण्डरीकाक्षः, **स एव** हदयगुहावर्ती विज्ञानमयादन्तरः । ततश्च पुण्डरीकाक्षत्वादिविग्रहोपेतो नारायण एव इत्यर्थः । ततश्च तादृशविग्रहविशिष्टत्वेन हृदयguहावर्तिनो भगवतो ध्यानं कर्तव्यमिति फलितार्थः । ।\n\nअत्र **सञ्च त्यञ्चभवत्** इति चिदचिच्छरीरकत्वेन अनुसन्धानम् उक्तम् । **सत्यं ज्ञानम्** इति स्वरूपेण अनुसन्धानम् उक्तम् । तच्च स्वरूपेण अनुसन्धानम् आदित्यमण्डलान्तर्वति पुण्डरीकाक्षत्व विशिष्टतया च उक्तं भवति । जीवमुख्यप्राणलिङ्गान्नेति चेन्नोपासात्रैविध्यात् ([ब्र.सू.१-१-३२](ref:brahma-sutra/1/1/32)) इति सूत्रे भगवता भाष्यकृता तदिदं त्रिविधं ब्रह्मानुसन्धान प्रकरणान्तरेषु अपि आश्रितम् । **सत्यं ज्ञानमनन्तं ब्रह्म** इत्यादिषु स्वरूपेण अनुसन्धानम् । **तत् सृष्ट्वा तदेवानुप्राविशत्** । **तदनुप्रविश्य सञ्च त्यञ्चाभवत्** इति भोक्तृशरीरकतया भोग्यभोगोपकरणशरीरकतया च अनुसन्धानम् इत्युक्तम् ।\n\nएवमस्य प्राप्यत्वोपयुक्तम् उक्त्वा, **उताहो विद्वानमुं लोकम्** इत्यादिना उपक्षिप्तानां प्रश्नानामुत्तरमाह – **स य एवम्** इति । अत्र **स य एवंवित् अस्मात् लोकात् प्रेत्य** इत्यनेन सर्वेषां ब्रह्मविदामर्चिरादिमार्गः उक्तो भवति । **आनन्दमयमात्मानमुपसङ्क्रामति** इति मुक्तिदशायां जीवब्रह्मणोः उपास्योपासकयोः भोग्यभोक्तृभावप्रतिपादनात् मुक्तौ ब्रह्मणा ऐक्यपक्षो निरस्तो भवति । **एतमन्नमयं** इत्यादिषु पञ्चस्वपि पर्यायेषु **एतच्छब्दः** परमात्मपरः । **अन्नमय-प्राणमय-मनोमय विज्ञानमयशब्दाः** तच्छरीरकपरमात्मपराः । अत्र व्यासार्यै:, सर्वोऽपि विद्वान् **अस्माल्लोकात् प्रेत्य** अन्नमयादिसमष्टिव्यष्टि भूतिकं निरतिशयानन्दं परमात्मानं भोग्यभूतं भोक्ता सन् अनुभवति इति प्रश्नोत्तरम् उक्तं भवति इत्युक्तम् ।\n\n**अभयं प्रतिष्ठां विन्दते । अथ सोऽभयं गतो भवति** इत्युक्तार्थे साक्षित्वेन श्लोकं पठति **तदपि** इति ।।",
              "roman": null,
              "kannada": null
            },
            "english": ""
          }
        },
        {
          "ref": "2.9",
          "content": {
            "sanskrit": {
              "devanagari": "### मन्त्रः 1\n**यतो वाचः** इति । **वाङ्मनसी आनन्दस्य** इयत्तालक्षणं पारं गन्तुं प्रवृत्ते। तदप्राप्यैव निवृत्ते भवतः । तादृशाऽऽनन्दगुणकब्रह्मोपासनेन सर्वक्लेशभयात्यन्तिकनिवृत्तिः भवति इत्यर्थः । तदेव उपपादयति । **एतम्** इति । स्वर्गादिहेतुभूतं सुकृतं न अकार्षम् । नरकादिहेतुभूतं दुष्कृतम् अकार्षम् इति ईदृशी चिन्ता **एतं ब्रह्मविदं न बाधते** । स्वर्गादिलोकेषु इच्छायाः अभावात् । ब्रह्मज्ञानाग्निदग्धपापतया नरकादिभयस्यापि अभावात् । एतादृशं ब्रह्मविद्याप्रयुक्तमाहात्म्यमपि ध्येयम् इत्याह – **स यः** इति । **एते** – एताभ्यां पुण्यपापाभ्याम् **आत्मानं स्पृणुते** – रक्षति इत्यर्थः । पुण्यपापफलानुभवो नास्तीति उक्तं भवति । **उभे** इति । पुनर्वचनं पुण्यपाप-विधूनन सातत्यतात्पर्यद्योतनाय, अनुवाकसमाप्तिद्योतनाय च । **इत्युपनिषत्** इति । इत्थं परमरहस्यरूपोपदेशयोग्यायैव वक्तव्यम् इति भावः ।\n\n**[आनन्दमयाधिकरणविचारः]**\n\nइदञ्च प्रकरणं समन्वयाध्याये प्रथमपादे चिन्तितम् । **तस्माद्वा एतस्माद्विज्ञानमयात् अन्योऽन्तरात्मा आनन्दमय:** इति श्रुत: **आनन्दमय:** जीवः एव । नित्यं वृद्धशरादिभ्यः ([पा.सू.४-३-१४४](ref:panini-sutra/4/3/144)) इति वृद्धादानन्दात् विकारार्थे मयट् प्रत्ययस्य विधानेन अविकारे परमात्मनि मयट्प्रत्ययार्थासम्भवात्, **शारीरः** इति शरीरसम्बन्धश्रवणात् , **अन्नमयप्राणमय-मनोमय-विज्ञानमयानन्दमयाः मे शुद्ध्यन्ताम्** इति **आनन्दमयस्य** शोध्यत्वश्रवणात् ।। नित्यशुद्धस्य परमात्मनः शोध्यत्वासम्भवात्, **आनन्दमयः** जीवः एव इति प्राप्ते उच्यते – **आनन्दमयोऽभ्यासात्** ([ब्र.सू.१-१-१३](ref:brahma-sutra/1/1/13)) । **आनन्दमयः** परमात्मा । कुतः ? **अभ्यासात्**, निरतिशयदशाशिरस्कतया, **ते ये शतम्, ते ये शतम्** इत्यभ्यस्यमानस्य अपरिच्छिन्नानन्दस्य परिमितसुखलवभाजि जीवे असम्भवात् । **विकारशब्दान्नेति चेन्न प्राचुर्यात्** ([ब्र.सू.१-१-१४](ref:brahma-sutra/1/1/14)) । विकारवाचिमयट्प्रत्ययश्रवणात् **आनन्दमय:** जीवः एव इति चेत्, नात्र विकारवाची, मयट् प्रत्ययः , मयड्वैतयोर्भाषायामभयाच्छादनयोः ([पा.सू.४-३-१४३](ref:panini-sutra/4/3/143)), इति पूर्वसूत्रात्, **नित्यं वृद्धशरादिभ्यः** ([पा.सू.४-३-१४४](ref:panini-sutra/4/3/144)) इत्यत्र भाषायाम् इत्यनवृत्तेः विकारावयवयोः मयट्प्रत्ययस्य भाषाविषयत्वेन छन्दसि विकारार्थे मयटोऽसम्भवात् । यस्य पर्णमयी ([तै.सं.३-५-७](ref:taittiriya-samhita/3/5/7)) इत्यादौ तु, व्यद्यचश्छन्दसि ([पा.सू.४-३-१५०](ref:panini-sutra/4/3/150)) इति विधानबलात् उपपद्यते । प्रकृते तु आनन्दपदस्य व्यद्यच्वाभावेन न मयट्प्रत्ययस्य सम्भवः । अतः **आनन्दमय:** इत्यत्र मयट्प्रत्ययः, तत्प्रकृतवचने मयट् ([पा.सू.५-४-२२](ref:panini-sutra/5/4/22)) इति सूत्रविहितः **प्राचुर्यार्थ** मयट्प्रत्ययः एव । अतश्च आनन्दप्रचुरत्वं च परमात्मनः सम्भवति इति परमात्मा एव **आनन्दमयः** ।\n\nननु, ब्राह्मणप्रचुरो ग्रामः इत्युक्ते तस्मिन् ग्रामे अब्राह्मणानामपि अल्पानां सत्त्वं प्रतीयते । एवम् इहापि ब्रह्मण: आनन्दप्राचुर्ये कथिते अनानन्दस्यापि लेशतः सत्त्वं प्रतीयते इति दुःखलेशशून्ये परमात्मनि आनन्दप्राचुर्योक्तिरपि न सङ्गच्छते इति चेत् – मैवम् । प्रचुरप्रकाश: सविता इत्यत्र सवितुः प्रकाशप्राचुर्ये कथितेऽपि तद्विरोधितमोऽल्पत्वस्य तत्र अप्रतीतेः । न हि सवितरि तमोलेशस्यापि सम्भावना अस्ति । अतः तत्र यथा सवितरि प्रकाशप्राचुर्य व्यधिकरणचन्द्रादिगतप्रकाशाल्पत्वापेक्षम्, न तु समानाधिकरणादित्यगततमोऽल्पत्वापेक्षम्, एवं ब्रह्मणि आनन्दप्राचुर्यमपि व्यधिकरणजीवगतानन्दाल्पत्वापेक्षम् एव । न तु समानाधिकरणब्रह्मगतस्वविजातीयदु:खाल्पत्वापेक्षम् ।। अतः ब्रह्मणि आनन्दप्राचुर्ये नानुपपत्तिः ।\n\n**तद्धे तुव्यपदेशाञ्च** ([ब्र.सू.१-१-५](ref:brahma-sutra/1/1/5)) । **एष ह्येवानन्दयाति** इति आनन्दमयस्य जीवानन्दयितृत्वं व्यपदिश्यते । अतः आनन्दयितव्यात् जीवानन्दयिता अन्यः एव । **मान्त्रवर्णिकमेव च गीयते** ([ब्र.स.१-१-१६](ref:brahma-sutra/1/1/16)) । **सत्यं ज्ञानमनन्तं ब्रह्म** इति मन्त्रवर्णोदितं ब्रह्मैव, **तस्माद्वा एतस्मादात्मनः आकाश: सम्भूतः** इत्यादिना आकाशादिकरणत्वेन आनन्दमयत्वेन च गीयते । न च सत्यज्ञानत्वादिकं सविकारस्य संकुचितज्ञानस्य। जीवस्य सम्भवति ।\n\nननु परिशुद्धस्वरूपस्य मन्त्रवर्णोदितसत्यज्ञानत्वादिकं सम्भवति इति चेत् तत्राह – **नेतरोऽनुपपत्ते:** ([ब्र.सू.१-१-१७](ref:brahma-sutra/1/1/17)) । **इतर:** मुक्तोऽपि जीव: नाद्य प्रतिपाद्यः । **अनुपपत्तेः** । निरुपाधिकविपश्चित्त्व-सकलजगत्कारणत्व-भयाभयहेतुत्वादीनां प्रकरणप्रतिपादितानां धर्माणां परमात्मव्यतिरिक्त अनुपपत्तेः । **भेदव्यपदेशाञ्च** ([ब्र.सू.१-१-१८](ref:brahma-sutra/1/1/18)) । **तस्माद्वा एतस्मात् विज्ञानमयात् अन्योऽन्तर आत्माऽऽनन्दमयः** इति विज्ञानमय शब्दितबद्धमुक्तात्मकसकलजीवभेदव्यपदेशाञ्च न मुक्तात्मा इह प्रतिपाद्यः । **कामाञ्च नानुमानापेक्षा** ([ब्र.स.१-१-१९](ref:brahma-sutra/1/1/19)) । **सोऽकामयत बहुस्यां प्रजायेय** इति कामनामात्रात् एव आनुमानिकप्रधाननिरपेक्षजगत्स्रष्टृत्वप्रतीते: न जीव: **आनन्दमय:** । **अस्मिन्नस्य च तद्योगं शास्ति** ([ब्र.सू.१-१-२०](ref:brahma-sutra/1/1/20)) । अस्मिन् **आनन्दमये** लब्धे सति अस्य जीवस्य आनन्दयोगं **रसँ ह्योवायं लब्ध्वा आनन्दी भवति** इति शास्र शास्ति । अत: जीवानन्दहेतुभूतलाभकर्मभूतस्य ब्रह्मणः न जीवाभेदः उपपद्यते ।\n\n**[पुच्छब्रह्मवादविमर्शः]**\n\nननु न **आनन्दमयस्य** ब्रह्मत्वम् उपपद्यते । **ब्रह्म पच्छं प्रतिष्ठा** इति तदाधारभूततया तत्पुच्छत्वेन निर्दिष्टस्य एव ब्रह्मत्वेन अभिधानात् । **आनन्दमयस्य** एवं प्रधानप्रतिपाद्यत्वे, **असन्नेव स भवति** इति तत्पर्यायोक्तश्लोकः अपि **आनन्दमयविषयः** एव स्यात् । न च । तस्मिन श्लोके **आनन्दमयस्य** निर्देश: दृष्टः । तत्र ब्रह्मशब्दस्यैव श्रवणात् । अतः । पुच्छमेव ब्रह्म न **आनन्दमयः** इति चेत्र। **आनन्दमयस्यैव** ब्रह्मण: कयाचन भेदविवक्षया अवयवावयविभावेन निर्देशोपपत्तेः । इतरथा, **आनन्द आत्मा** इति मध्यमावयवत्वेन निर्दिष्टस्य **आनन्दस्यापि** पुच्छत्वेन निर्दिष्ट ब्रह्मणः अपि भेदः प्रसज्येत । मध्यमावयवपुच्छयोः । भेदावश्यंभावात् । न च इष्टापत्तिः । ब्रह्मणः अनानन्दरूपत्वप्रसङ्गात । यदि च कयाचन भेदविवक्षया एकस्यैव ब्रह्मणः पुच्छत्वमध्यमाङ्गत्वनिरूपणम्, तर्हि । अवयवावयविभावभेदकल्पनमपि अभेदेऽपि सङ्गच्छते इति न **आनन्दमयब्रह्मणोः** । भेदप्रसक्तिः । न च **आनन्दमयस्य** ब्रह्मत्वे, **आनन्दमया में शुद्ध्यन्ताम्** इति शोध्यत्वम् । अनुपपन्नम् इति वाच्यम् । शोध्यत्वस्य प्रसाद्यत्वरूपतया भक्तिप्रपत्तिलक्षणोपायवशेन शान्तकोपत्वलक्षणप्रसादविशिष्टत्वरूपेण साध्यत्वसम्भवेन शोध्यत्वस्यापि सम्भवात् । **आनन्दमयस्य** अब्रह्मत्वे च, **आनन्दमयोऽभ्यासात्** ([ब्र.सू.१-१-१३](ref:brahma-sutra/1/1/13)) इत्यादि सूत्रगणस्य असम्बद्धप्रलापत्वं स्यात् इति आस्तां तावत् ।।\n\n**[आनन्दाद्यधिकरणविचारः]**\n\nतथा गुणोपसंहारपादे यथा विद्यान्तरे श्रुतानां संयद्वामत्वादीनां गुणानां न विद्यान्तरे उपसंहारः, तथा सत्यत्वज्ञानत्वादीनामपि विद्याविशेषप्रकरणश्रुतानां न विद्यान्तरे। उपसंहारः, प्रापकाभावात् इति पूर्वपक्षे प्राप्ते उच्यते – **आनन्दादयः प्रधानस्य** ([ब्र.सू.३-३-११](ref:brahma-sutra/3/3/11)) । **प्रधानस्य** गुणिनः ब्रह्मणः सर्वेषु उपासनेषु अभेदात् गुण्यपृथग्भूतानां **आनन्दादीनां** गुणानामपि सर्वेषु उपासनेषु उपसंहारः । ननु एवं प्रियशिरस्त्वादीनामपि सर्वेषु उपासनेषु उपसंहारः प्राप्नोति । तत्राह – **प्रियशिरस्त्वाद्यप्राप्तिरुपचयापचयौ हि भेदे** ([ब्र.सू.३-३-१२](ref:brahma-sutra/3/3/12)) । **प्रियशिरस्त्वादीनां** ब्रह्मणः बुद्ध्युपारोहाय कल्पितत्त्वेन ब्रह्मगुणत्वाभावात् न उपासनान्तरे तस्य प्राप्तिः । यदि हि ब्रह्मणः शिरःपक्षपुच्छाद्यवयवभेद: स्यात्, तर्हि ब्रह्मणः मध्यप्रदेशे **उपचयः**, शिरःप्रदेशे **अपचयः**, इत्यादिकं पक्षिवत् प्रसज्यते । न च अनन्तस्य ब्रह्मणः तत् उपपद्यते । ननु **प्रियशिरस्त्वादीनाम्** अब्रह्मगुणतया सर्वविद्योपसंहाराप्राप्तौ अपि संयद्वामत्वादीनां ब्रह्मगुणानाम् सर्वविद्यासु उपसंहारः प्राप्नोति । ब्रह्मगुणानाम् आनन्त्येन उपसंहारः अशक्यश्च । तत्राह – **इतरे त्वर्थसामान्यात्** ([ब्र.सू.३-३-१३](ref:brahma-sutra/3/3/13)) **इतरे तु आनन्दादयः अर्थसामान्यात्** प्रयोजनसामान्यात् ब्रह्मस्वरूपावगतिलक्षणप्रयोजनैक्यात् सर्वासु परविद्यासु उपसंहर्तव्याः । ततश्च स्वरूपनिरूपकाः। धर्माः **सत्यत्व-ज्ञानत्व-आनन्दत्वादयः** सर्वासु परविद्यासु उपसंहर्तव्याः निरूपितस्वरूपधर्माः **सत्यकामत्वादयः** न सर्वासु परविद्यासु उपसंहर्तव्याः । ननु **प्रियशिरस्त्वादीनां** वस्तुतः ब्रह्मधर्मत्वाभावे तदुपदेश: किमर्थम् ? इत्यत्राह – **आध्यानाय प्रयोजनाभावात्** ([ब्र.सू.३-३-१4](ref:brahma-sutra/3/3/14)) **आध्यानाय** बुद्ध्यारोहणाय **प्रियशिरस्त्वादिः** उपदिश्यते । प्रयोजनान्तरस्य अभावात् ।। **आत्मशब्दाञ्च** ([ब्र.सू.३-३-१५](ref:brahma-sutra/3/3/15)) **अन्योऽन्तर आत्माऽऽनन्दमयः** इति **आनन्दमयस्य** **आत्मशब्देन** निर्देशात्, आत्मनश्च शिर:पक्षपुच्छाद्यसंभवात्, **प्रियशिरस्त्वादिकं** बुद्ध्यारोहाय कल्पितम् इत्येव अवसीयते । ननु, **अन्योऽन्तर आत्मा प्राणमय:** इति **आत्मशब्दस्य** अनात्मसु अपि पूर्वं प्रत्युक्तत्वात्, **अन्योऽन्तर आत्मा आनन्दमयः** इति **आत्मशब्दस्य** आत्मविषयत्वं कथं निश्चीयते? तत्राह • **आत्मगृहीतिरितरवदुत्तरात्** ([ब्र.सू.३-३-१६](ref:brahma-sutra/3/3/16)) । **अन्योऽन्तर आत्माऽऽनन्दमय:** इति **आत्मशब्देन** परमात्मनः एव ग्रहणम् । **इतरवत्** यथा इतरत्र, आत्मा वा इदमेक एवाग्र आसीत् । स ईक्षत लोकान्नु सृजा ([ऐ.उ.आत्मा.१](ref:aitareya/atma/1)) इत्यादिषु **आत्मशब्देन** परमात्मनः एव ग्रहणं तद्वत् । कुत एतत् ? **उत्तरात्** । **सोऽकामयत बहु स्यां प्रजायेय** इत्यानन्दमयविषयात् **उत्तरात्** वाक्यात् । **अन्वयादिति चेत्, स्यादवधारणात्** ([ब्र.सू.३-३-१७](ref:brahma-sutra/3/3/17)) । पूर्वत्र प्राणमयादिषु अनात्मसु **आत्मशब्दान्वयदर्शनात्** न **उत्तरात्** निश्चेतुं शक्यते इति चेत्, **स्यात् अवधारणात्** । स्यादेव निश्चयः । कुतः? **अवधारणात्** । पूर्वत्रापि, **तस्माद्वा एतस्मात् आत्मन: आकाश: सम्भूत:** इति परमात्मनः एव बुद्ध्या **अवधारितत्त्वात्** । अन्नमयात् अन्तरे प्राणमये प्रथमं परमात्मबुद्धिः अवतीर्णा। तदनन्तरञ्च प्राणमयात् अन्तरे मनोमये, ततो विज्ञानमये। ततः आनन्दमये प्रक्रान्ता परमात्मबुद्धिः । तदन्तराभावात्, तदुत्तराञ्च **सोऽकामयत** इति वाक्यात् , प्रतिष्ठिता इत्यपक्रमेऽपि अपरमात्मनि परमात्मबुद्ध्या आत्मशब्दान्वयः इति निरवद्यम् । न च आनन्दमयेऽपि परमात्मबुद्ध्या आत्मशब्द प्रयोगः’ इति शंक्यम् ।। तद्वदत्र आत्मान्तरानुपदेशात् बाधकाभावात् ।।\n\n**[स्वरूपनिरूपक–निरूपितस्वरूपगतधर्मव्यवस्थाविचारः]**\n\nननु इतरव्यावृत्तब्रह्मस्वरूपप्रतिपत्तिकाले सत्यत्वज्ञानत्वादीनां न प्रतीयमानत्वनियम: सम्भवति। अस्थूलत्वादिना वा अन्तर्यामित्व-जगत्कारणत्व-लक्ष्मीपतित्वनिरुपाधिकसर्वज्ञत्वादिभिः वा इतरव्यावृत्तब्रह्मस्वरूप प्रतिपत्तेः सम्भवात् । अतः आनन्दादीनां सत्यकामत्वसंयद्वामत्वादीनां च वैषम्यं दुर्विवेचम् इति चेत् । –\n\nअत्र केचित् – धर्माः हि द्विविधाः – विशेष्यस्वरूपनिष्ठाः, सविशेषणस्वरूपनिष्ठाश्च । ये विशेष्यस्वरूपनिष्ठाः आनन्दत्वादयः ते सर्वानुयायिनः । इतरे तु व्यवस्थिताः । जगत्कारणत्वस्य प्रकृतिपुरुषकालविशिष्टलक्षणतया तदुपयुक्तसार्वज्ञ्यादेरपि तथात्वात् न सर्वानुयायित्वम् । अयं भावः – केचित् धर्माः स्वरूपप्रयुक्ताः सततैकरूपाः निर्विकाराः । अत एव,\n\nयञ्च कालान्तरेणापि नान्यसंज्ञामुपैति वै ।\n\nपरिणामादिसम्भूतां तद्वस्तु नृप तञ्च किम् ?\n\nअनाशी परमार्थव प्राज्ञैरभ्युपगम्यते ([वि.पु.२-१४-२४](ref:vishnu-purana/2/14/24))\n\nइत्यादिभि: उपपादिता: परमार्थशब्दवाच्याः सर्वज्ञत्वसर्वनियन्तृत्वादिविलक्षणा: ते सर्वविद्यानुयायिनः । संयद्वामत्वसर्वज्ञत्वादयस्तु धर्मा: स्वरूपव्यतिरिक्त-सततैकरूपत्वशून्य-प्रकृतितत्कार्यजीवकालेश्वरधर्मभूतज्ञानघटिताः । न ते एकरूपाः । ईश्वर धर्मभूतज्ञानस्यापि नानाविध संकल्पत्वादिलक्षणविकारशालितया ईश्वर तत्क्रियाणामपि अनेकरूपत्वात् तद्धटितधर्माणामपि नैकरूपत्वम् । अतः एव न परमार्थशब्दितत्वञ्च । अतः तेषां न सर्वानुयायित्वम् । ज्ञानत्वानन्तत्वसत्यत्वादीनां तु न तथा इति वैषम्यमाहुः ।।\n\nअन्ये तु स्वरूपप्रतीत्यन्तर्गताः धर्माः सर्वविद्यानुयायिनः । स्वरूपप्रतीत्यन्तर्गतत्वं स्वरूपान्तर्गतत्वमेव । ज्ञानत्वाऽऽनन्दत्वादयस्तु स्वरूपाभिन्नधर्माः । अतः एव परैरपि, आनन्दो विषयानुभव: नित्यत्वं च इति सन्ति धर्माः । ते च अपृथक्त्वेऽपि पृथगिव अवभासन्ते इत्युक्तम् । अतश्च ये स्वरूपाभिन्नाः धर्माः, ते सर्वविद्यानुयायिनः । सर्वज्ञत्व । सर्व कर्तृत्वादयस्तु धर्मभूतज्ञानक्रियादिरूपा: धर्मिस्वरूपभिन्नाः इति न सर्वानुयायिनः [इत्याहुः] ।\n\nअपरे तु – स्वरूपोपदेशपरवाक्यप्रतिपन्नानां सर्वविद्यानुयायित्वम्, न उपासनार्थोपदिष्टानाम् । न च, **यः सर्वज्ञः सर्ववित्** ([मुं.उ.२-२-७](ref:mundaka/2/2/7)) इत्यादिषु स्वरूपोपदेशपरवाक्यप्रतिपन्नतया सार्वज्ञ्यादीनामपि सर्वविद्यानुयायित्वप्रसङ्गः इति वाच्यम् । तस्यापि उपासनविध्यश्रवणेऽपि तत्परत्वात् । अत: एव, सम्भृतिद्युव्याप्त्यपि चात: ([ब्र.सू.३-३-२३](ref:brahma-sutra/3/3/23)) इत्यधिकरणे अनारभ्य श्रुतानाम् अश्रुतोपासनविधीनामपि उपासनार्थत्वं सिद्धवत्कृत्य एव, किं सर्वविद्यानिवेशः? उत अल्पायतनव्यतिरिक्तासु ? इति चिन्ता प्रवर्तिता । न चैवम् उपासनार्थत्वे सार्वज्ञ्यादीनां अपारमार्थ्यप्रसङ्गः इति वाच्यम् । बाधकाभावेन सत्यत्वात् । अत: एव, ध्यानार्थेऽपि तद्गुणोपदेशे तद्गुणक: ईश्वरः सिद्ध्यति इति व्यतिहारसूत्रे शंकरभाष्येऽपि उक्तम् । इतरथा परमते सत्यकामत्वादीनां वागादिपादत्वादिवत् व्यावहारिकसत्यत्वस्यापि अभावप्रसङ्गात् इत्याहुः",
              "roman": null,
              "kannada": null
            },
            "english": ""
          }
        },
        {
          "ref": "3.1",
          "content": {
            "sanskrit": {
              "devanagari": "### मन्त्रः 1\nअथ लक्षणान्तरमुखेन ब्रह्म प्रतिपादयितुम्, ब्रह्मप्रतिपत्तौ तपोनिधूतकल्मषान्त:करणस्य हेतुत्वम् इति प्रतिपादनाय च भृगुवल्ली आरभ्यते – **भृगुर्वै** इति । **वरुणसुतः भृगुः पितरं – वरुणम्** , **अधीहि भगवो ब्रह्मेति** मन्त्रपूर्वकम् **उपसन्न** इत्यर्थः । हे भगवन् ! पूजार्ह ! ब्रह्म प्राणः ब्रह्म **अधीहि** – उपदेशाय स्मर । अधीष्व इति वा, अध्यापय इति वा अर्थः । **तस्मा एतत्** इति । **अन्नं ब्रह्म, प्राणो ब्रह्म** इत्यादिकं तन्मनश्शोधनाय उपदिश्य किं सर्वाणि अपि ब्रह्माणि ? उत एकम् ? तत्रापि किं वा ब्रह्म इति व्याकुलचेतसं पुत्रम् आलोक्य वक्ष्यमाणम् उवाच इत्यर्थः । **यतो वा इमानि भूतानि** इति । **जीवन्ति** – आत्मभूतेन **जीवन्ति** इत्यर्थः । **प्रयन्ति** सन्ति भूतानि – **यत् अभिसंविशन्ति** – लीयन्ते । **सम्** इत्येकीकरणे । एकीकृततया प्रवेश: संवेशः । यद्वा **प्रयन्ति** इति मोक्षः । **अभिसंविशन्ति** इति प्रलय: । अस्मिन् पक्षे यच्छब्दस्य आवृत्तिः । **यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति** इत्यत्र हि प्रतिवाक्यं **तद् ब्रह्म** इत्युनुक्तेः न जगज्जन्मादिप्रत्येकं लक्षणम् । प्रत्येकलक्षणत्वे लक्षणान्तरवैय्यर्थ्यप्रसङ्गाञ्च । अतः समुदितमेव लक्षणम् ।\n\nन च जन्मादिसमुदायस्य लक्षणत्वे व्यावर्त्याभावेन निष्प्रयोजनत्वम् ;लक्ष्याकारविपरीतशंकानिवारणक्षमत्वेन सप्रयोजनत्वात् । उत्पत्तिकारणत्वमात्रे अभिहिते हि तस्य स्थितिप्रलयकारणीभूतवस्त्वन्तरशंकया जगज्जन्ममात्रकारणस्य ब्रह्मण: निरतिशयबृहत्वं न सिद्ध्येत् । तथा लयकारणत्वाभिधाने आत्यन्तिकलय रूपमोक्षप्रदान्तर सद्भावशंकया मोक्षप्रदत्वप्राप्यत्वानुगुणगुणैः बृहत्त्वं न सिद्धयेत् । अतः जगज्जन्मकारणत्वमात्रस्य समस्तवस्तुव्यवच्छेदक्षमत्वेऽपि जन्मादिसमुदायकारणत्वस्य एव बृहत्त्वातिशयौपयिकत्वात् सृष्टि-स्थिति-प्रलय-समुदायकारणत्वं लक्षणम् इति ज्ञापितम् ।।\n\n**[वाक्यस्य कारणत्वलक्षणविधानपरत्वम्]**\n\n**यत: येन यत्** इति यद्वृत्तयोगात् कारणम् अनूद्यते । **तद्ब्रह्मेति** कारणस्य ब्रह्मत्वं विधीयते । तेन कारणत्वस्य ब्रह्मलक्षणत्वं सिद्धं भवति । **तद्विजिज्ञासस्व** – इति न विचारस्य उपासनस्य वा विधिः । विचारात्मकज्ञानं रागप्राप्तत्वात् न विधेयम् । उपासनात्मकस्य तु ज्ञानस्य **ब्रह्मविदाप्नोति** इति प्राकरणिकवाक्यान्तरसिद्धत्वात्, उपक्रमे – **अधीहि भगवो ब्रह्म** इति प्रश्नस्य तत्त्वपरत्वेन उपायविषयत्वाभावाच्च नोपासनाज्ञानमिह विधेयम् । अतः **विजिज्ञासस्व** इति उपदिश्यमानार्थे सावधानत्वार्थं सन्देहनिवृत्त्यर्थं च उक्तम् । या गन्धवती तां पृथिवीं विद्धि इतिवत् । अतः कारणत्वस्य ब्रह्मलक्षणत्वमेव अस्य वाक्यस्य विधेयम् । यथा यत्र सारसः स देवदत्तकेदारः इत्युक्ते सारसम्बन्धस्य देवदत्तकेदारलक्षणत्वम् उक्तं स्यात् तद्वदिति व्यासार्यै: उक्तम् ।\n\n**[कारणत्वरूप–लक्षणविशेषकथनफलम् ]**\n\nननु ईश्वरस्य लिलक्षयिषितत्वे तर्हि तदसाधारण सर्वज्ञत्वादिप्रतिपादकसत्यज्ञानादिवाक्यानादरेण जन्मादिकारणत्वेन किमर्थं लक्ष्यत इति चेत्, उच्यते । गुणैः स्वरूपस्य लक्ष्यत्वे तदपेक्षया बहिष्ठाया: विभूतेः उपास्यान्तर्भावः न प्रतीयेत । सर्गादिविषयभूतया तु विभूत्या स्वरूपे लक्ष्यमाणे, विभूतेः सर्गाद्यौपयिकसर्वज्ञत्वादिगुणानामपि जिज्ञास्यान्तर्भावः सिद्ध्यति । विभूतेश्च जिज्ञास्यान्तर्भावः, उपासात्रैविध्यात् ([ब्र.सू.१-१-३२](ref:brahma-sutra/1/1/32)) इति सूत्रितः । ननु एवमपि कृत्स्नविभूते: जिज्ञास्यान्तर्भावः न सिद्ध्यति ; त्रिपाद्विभूतेः जन्माद्यस्पृष्टत्वात् इति चेन्न । **यत्प्रयन्ति** इति प्रलयवाक्यस्थयच्छब्देन मुक्तप्राप्यस्य ब्रह्मणः विवक्षितत्वात्, नित्यविभूतिविशिष्टस्यैव मुक्तप्नाप्यत्वात्, नित्यविभूतेरपि जिज्ञास्यत्वसिद्धिः ।।\n\nएवञ्च जगत्कारणत्वलक्षणं विशिष्टनिष्ठम्, सत्यज्ञानत्वलक्षणं तु विशेष्यनिष्ठम् इति भिदा । एवमेव व्यासार्यै: उक्तम् ।\n\n**[यतः इति हैतुपञ्चमी समर्थनम्]**\n\nअत्र **यत** इति पञ्चमी हेत्वर्थिका । यच्छब्दस्य अनुवादरूपत्वात् । अनुवादस्य च प्रापकवाक्यसापेक्षतया तद्विरुद्धार्थपरत्वासम्भवात् । प्रापकवाक्येषु, एकमेवाद्वितीयम्, तदैक्षत बहु स्याम्, ([छां.उ.६-२-१-३](ref:chandogya/6/2/1/3)) तत् तेजोऽसृजत ([छां.उ.६-२-३](ref:chandogya/6/2/3)) इति निमित्तत्वोपादानत्वयोः प्रतिपादनात् तदनुवादिनि लक्षणवाक्ये **यत**: इति पदम् उभयविषयकम् इति व्यासार्यै: उक्तम् । न च हेतौ पञ्चमी नानुशिष्टेति शंक्यम् । अ इ उ ण् ([पा.सू.१](ref:panini-sutra/1)) इति सूत्रे, विवारभेदात् इति भाष्यनिर्देशेन, विभाषा गुणेऽस्त्रियाम् ([पा.सू.२-३-२५](ref:panini-sutra/2/3/25)) इत्यत्र विभाषा इति योगविभागस्य आश्रिततया, ततः एव हेतुपञ्चम्युपपत्तेः इति द्रष्टव्यम् ।।\n\n**[जन्माद्यधिकरणविचारः]**\n\nइदञ्च चिन्तितम्, **जन्माद्यस्य यत:** ([ब.सू.१-१-२](ref:brahma-sutra/1/1/2)) इति सूत्रे । **यतो वा इमानि भूतानि जायन्ते येन जातानि जीवन्ति** इत्यत्र जगजन्मादयः न विशेषणत्वेन ब्रह्म लक्षयितुं शक्नुवन्ति । विशेषणानां व्यावर्तकस्वभावत्वेन व्यावर्तकबहुत्वे व्यावर्त्यबहुत्वावश्यंभावेन विशेषणानां बहुत्वे विशेष्यनानात्वप्रसङ्गात् । खण्डमुण्डः पूर्णशृङ्गः गौ: इत्यत्र विशेषणबहुत्वेन विशेष्यबहुत्वस्य दर्शनात् । न च, देवदत्तः श्यामो युवा लोहिताक्षः समपरिमाणः इत्यादौ विशेषणबहुत्वेऽपि विशेष्यैक्यं दृष्टम् इति वाच्यम् । प्रत्यक्षावगतविशेष्यैक्यबलात् तत्र विशेष्यभेदत्यागेऽपि, प्रत्यक्षाद्यप्रतिपन्ने अलौकिके ब्रह्मणि उत्सर्गप्राप्तस्य विशेषणभेदप्रयुक्तविशेष्यभेदस्य त्यागायोगात् ।।\n\nनापि उपलक्षणतया जन्मादीनां व्यावर्तकत्वम्, यत्रायं सारसः स देवदत्तकेदारः इत्यादौ केदारत्वादिना केनचित् आकारणे पूर्वप्रतिपन्नः एव केदारः देवदत्तकेदारत्वरूपधर्मान्तरवत्तया सारसेन उपलक्ष्यते । इह तु जगज्जन्मादिभिर्हि निरतिशयबृहत्त्व रूप लक्षणीये उपलक्ष्याकारसमानाधिकरण: केदारत्वस्थानीयः पूर्वप्रतिपन्नः कश्चन आकार: वक्तव्यः । न च इह ब्रह्मणि पूर्वप्रतिपन्नाकारः कश्चित् अस्ति । न च, **सत्यं ज्ञानमनन्तं ब्रह्म** इति वाक्यप्रतिपन्नसत्यत्वज्ञानत्वादीनां पूर्वप्रतिपन्नाकारत्वसम्भवः । सत्यत्वादिषु अपि विशेषणत्वोपलक्षणत्वविकल्पदौस्स्थ्येन तेषामपि लक्षणत्वासम्भवात् इति प्राप्ते, उच्यते – **जन्माद्यस्य यत:** ([ब्र.सू.१-१-२](ref:brahma-sutra/1/1/2)) **अस्य** – अचिन्त्यविविधविचित्ररचनस्य ब्रह्मादिस्तम्बपर्यन्तक्षेत्रज्ञमिश्रितस्य जगत: **जन्मस्थितिलया: यतः** भवन्ति, **तद्ब्रह्म** इति सूत्रार्थः । ततश्च जगज्जन्मादिहेतुत्वं ब्रह्मलक्षणं भवितुमर्हति इति सूत्रार्थः ।।\n\nअयं भावः – यद्यपि विशेषणानां व्यावर्तकत्वं स्वभावः, अथापि विशेषण स्वविरुद्धधर्माश्रयात् स्वाश्रयं व्यवच्छिनत्ति इत्येव । न तु स्वाविरुद्धधर्माश्रयादपि स्वाश्रयं व्यावर्तयति । नीलम् उत्पलम् इत्यादौ नैल्यस्य शौक्ल्याश्रयव्यावर्तकत्ववत् । दैर्ध्याश्रयव्यावर्तकत्वाभावात् । प्रकृते च जन्महेतुत्वस्थितिहेतुत्वादीनां परस्परविरुद्धत्वाभावेन व्यक्तिबहुत्वस्या प्रसक्ति: । खण्डः मुण्डः इत्यादौ खण्डत्वादीनां परस्परविरुद्धत्वात् स्वाश्रयभेदकत्वम् । उपलक्षणत्वपक्षेऽपि न दोषः । उपलक्षणभूतात् जगज्जन्मादिहेतुत्वात् उपलक्ष्याच्च निरतिशयबृहत्वात् अन्यस्य बृहत्वसामान्यस्य पूर्वप्रतिपन्नाकारस्य सम्भवेन उपलक्षणत्वपक्षेऽपि दोषाभावात् ।\n\nननु परस्परविरुद्धयोः विशेषणत्वोपलक्षणत्वपक्षयोः उभयोरपि भाष्ये कथम् अभ्युपगमः इति चेत्, अत्र केचित् – विशिष्टनिष्ठं जगत्कारणत्वम्, विशेष्यनिष्ठं तु सत्यत्वादिकम् इति व्यासार्यै: तत्र तत्रोक्तम् । भाष्ये च जगत्कारणत्वोपलक्षितस्वरूपस्य इति बहुशो व्यवहतत्वात् जगत्कारणत्वं चिदचिदिशष्टस्य ब्रह्मण: विशेषणभूतं लक्षणम् । शुद्धस्वरूपस्य तु उपलक्षणम्, जगत्कारणत्वस्य शुद्धस्वरूपनिष्ठत्वाभावात् । तदभिप्रायेणैव विशेषणोपलक्षणत्वाभ्युपगमः । न च शुद्धस्वरूपानिष्ठस्य विशिष्टनिष्ठस्य जगत्कारणत्वस्य कथं शुद्धस्वरूपोपलक्षणत्वमिति वाच्यम् । तटस्थस्यापि शाखाग्रस्य चन्द्रोपलक्षणत्वस्य दर्शनात् – इति वदन्ति ।\n\nअन्ये तु विशेष्यनिष्ठत्वानिष्ठत्वाभ्यामेव विशेषणोपलक्षणभेदम् आश्रित्य, जगत्कारणत्वस्य ब्रह्मनिष्ठतया विशेषणत्वम्, प्रपञ्चगतजन्मादेस्तु ब्रह्मनिष्ठत्वाभावेन उपलक्षणत्वम् इति वर्णयन्ति ।\n\nअपरे तु, **यतो वा इमानि** इति वाक्येन जन्मादिविशिष्टे ब्रह्मत्वं बोध्यते ? उत तदुपलक्षिते ? नाद्यः ; जन्मविशिष्टे ब्रह्मत्वबोधने विशेषणभूतजन्मादौ अपि ब्रह्मत्वप्रसङ्गः । उपलक्षणपक्षे आकारान्तराप्रतिपत्तिः दोषः इति पूर्वपक्षिण: भावः । तन्न, न विधेयान्वयित्वं विशेषणत्वम् ; येन जन्मादेः विशेषणत्वे विधेयभूतब्रह्मत्वान्वयः अपि प्रसज्येत् । अपि तु यदन्विततया ज्ञाते इतरान्वयः तत्तत्र विशेषणम् । प्रकृते च जगज्जन्मादिहेतुत्वान्वयितया ज्ञाते ब्रह्मणि ब्रह्मत्वान्वयधीः इति विशेषणत्वे न अनुपपत्तिः । यदि विधेयान्वयी एव विशेषणम् इति आग्रहः, तर्हि उपलक्षणपक्षो वा अस्तु । बृहत्त्वसामान्यलक्षणतृतीयाकार-प्रतिपत्तेः असम्भवात् इत्येव सिद्धान्तिन: अभिप्रायः । न तु विशेषणत्वोपलक्षणत्वयोः समुञ्चयः इति (वदन्ति) ।\n\nइतरे तु, **तद्विजिज्ञासस्व** इत्यत्र उपासनं विधीयते । तत्र केषुचित् उपासनेषु जगत्कारणत्वम् अनुसन्धेयम् । तत्र ज्ञाप्यान्तर्भूतत्वात् जगत्कारणत्वं विशेषणम् । यत्र तु नानुसन्धेयम् तत्र उपलक्षणं ज्ञाप्यानन्तर्गतत्वात् इति, **इतरे तु अर्थसामान्यात्** ([ब्र.सू. ३-३-१३](ref:brahma-sutra/3/3/13)) इति सूत्रे व्यासार्योक्तेः तदनुसारेण विशेषणत्वोपलक्षणत्व समुञ्चयः अपि न अनुपपन्नः इति वदन्ति ।\n\nअतः जगज्जन्मादिहेतुत्त्वं ब्रह्मलक्षणम् इति स्थितम् । प्रकृतम् अनुसरामः ।\n\n**[पुन:पुनरुपसरणम्]**\n\n**स तपोऽतप्यत** इति शृङ्गग्राहिकया इदं ब्रह्म इत्युपदेशं परित्यज्य लक्षणोपदेशपूर्वकं, **विजिज्ञासस्व** इत्युपदिशतो हि अयं भावः । सम्पादनीयं ब्रह्मज्ञानसाधनं संपाद्य एतल्लक्षणलक्षितं ब्रह्म विजानीहि इति । एतम् अर्थं निश्चित्य इन्द्रियनिग्रहादिलक्षणस्य तपसा ब्रह्मविद्यायाम् अन्तरङ्गोपायत्वात् तदेव साधनमिति ज्ञात्वा तपः कृत्वा ।।।",
              "roman": null,
              "kannada": null
            },
            "english": ""
          }
        },
        {
          "ref": "3.2",
          "content": {
            "sanskrit": {
              "devanagari": "### मन्त्रः 1\nप्रथमतः अन्नस्य सर्वभूतोत्पत्त्यादिकारणत्वात्, **अन्नं ब्रह्मेति ज्ञातवान्** इत्यर्थः । **तद्विज्ञाय** इति । **अन्नं ब्रह्मेति** ज्ञात्वा उत्पत्तिमत्त्वादिना अन्नस्य ब्रह्मत्वे अपरितुष्यन् पुनरपि पितृसमीपमागत्य **अधीहि भगव** इति मन्त्रम् उच्चारितवानित्यर्थः । **तँ होवाच** इति । पूर्ववदेव तपः समाचर, **तप एव ब्रह्मविद्यासाधनम्** । तस्मात् **तपसा ब्रह्म विजिज्ञासस्व** इत्युक्तवान् इत्यर्थः । **स तपस्तप्त्वा** इत्यादि । स्पष्टोऽर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.3",
          "content": {
            "sanskrit": {
              "devanagari": "### मन्त्रः 1\nस्पष्टोऽर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.4",
          "content": {
            "sanskrit": {
              "devanagari": "### मन्त्रः 1\nस्पष्टोऽर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.5",
          "content": {
            "sanskrit": {
              "devanagari": "### मन्त्रः 1\nस्पष्टोऽर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.6",
          "content": {
            "sanskrit": {
              "devanagari": "### मन्त्रः 1\n**सैषा भार्गवी** इति । भृगवे वरुणेन प्रोक्ता विद्या अन्नमयादिकम् अतिक्रम्य. **परमे व्योमन्** इति निर्दिष्टे परमव्योमशब्दिते परमात्मनि **प्रतिष्ठिता**, न तु तमपि अतिक्रम्य ततः अन्यत्र गता इत्यर्थः । तद्वेदनस्य फलमाह – **स य एवं वेद** इति । स्पष्टोऽर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.7",
          "content": {
            "sanskrit": {
              "devanagari": "### मन्त्रः 1\nएतद्विद्याङ्गं व्रतमाह – **अन्नं न निन्द्यात्, तद्व्रतम्** इति । प्राणशरीरयोः, अप्तेजसोः पृथिव्याकाशयोः **अन्नान्नादत्वदृष्टिम्** , तयोः **परस्परप्रतिष्ठितत्वदृष्टिम्**, परस्परप्रतिष्ठिततया परम्परया स्वप्रतिष्ठितत्त्वदृष्टिम् , तदङ्गव्रतविशेषम्, तत्फलञ्चाह – **प्राणो वा अन्नम्** इत्यादिना ।।",
              "roman": null,
              "kannada": null
            },
            "english": ""
          }
        },
        {
          "ref": "3.8",
          "content": {
            "sanskrit": {
              "devanagari": "### मन्त्रः 1\n**न परिचक्षीत** । पात्रस्थम् अन्नं न निराकुर्यात् इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.9",
          "content": {
            "sanskrit": {
              "devanagari": "### मन्त्रः 1\n**बहु कुर्वीति** इति । अतिथ्यभ्यागतस्वजनपर्याप्तं कुर्यात् इत्यर्थः । यद्वा – **बहुकुर्वीति** – बहुमन्वीत इत्यर्थः । अन्ने बहुमतिं कुर्यात् इत्यर्थः ।।",
              "roman": null,
              "kannada": null
            },
            "english": ""
          }
        },
        {
          "ref": "3.10",
          "content": {
            "sanskrit": {
              "devanagari": "### मन्त्रः 1\n**न कञ्चन वसतौ प्रत्याचक्षीत** इति । स्वगृहे रात्र्यादौ भोजनार्थम् आगतं कमपि नरं न निराकुर्यात् इत्यर्थः । **तस्मात्** इति । भोजनार्थम् आगतानां पुरुषाणाम् **अप्रत्याख्यानस्य** आवश्यकत्वात् निषिद्धेनापि **येन केनचिन्मार्गेण बह्वन्नं सम्पादयेत्** इत्यर्थः । **अराध्यस्मा** इति । **अस्मै** – उपासकाय **अन्नम्, अराधि** – सिद्धम् । उपासकार्थमेव हि अन्नस्य निष्पत्तिः । अतः तदर्थमेव निष्पन्नत्वात् अन्नानां तेषां येन केनापि उपायेन आर्जने न दोषः इति भावः । **एतद्वा** इति । आदिमध्यान्तप्रदेशेषु अन्नं यदेतत्सिद्धं, सर्वावयवयुक्तमपि अन्नम् **अस्मै** उपासकाय सिद्धं ; तदर्थमेव उत्पन्नमिति हि सन्त: **आचक्षते** इत्यर्थः ।\n\n**य एवं वेद**, स: **यया कया च विधया बह्वन्नं प्राप्नुयात्** इति पूर्वेण सम्बन्धः ।।\n\n### मन्त्रः 2\n**[आध्यात्मिक–आधिदैविकोपासनानि]**\n\n**क्षेम इति** इत्यादि । **क्षेमसाधनत्वात् वाचः**, **क्षेमत्वबुद्धिः** तत्र कार्या इत्यर्थः । एवम् उत्तरत्रापि । **विमुक्तिः** – विसर्गः इत्यर्थः । अध्यात्मम् **एता: उपासनाः** उक्ताः इत्यर्थः । **अथ दैवी:** दैविकी: उपासना: वक्ष्यामि इत्यर्थः ।।\n\n### मन्त्रः 3\n**प्रजातिः** इति । एतत्तु आध्यात्मिकोपासने सङ्गतम्, पाठक्रमात् अर्थक्रमस्य बलवत्त्वात् इति द्रष्टव्यम् । **सर्वमित्याकाशे** इत्यादि । आकाशस्य **प्रतिष्ठितत्वादि** गुणयुक्ततया उपासते । तत्क्रतुन्यायेन **प्रतिष्ठादिकं** भवति इत्यर्थः ।\n\n### मन्त्रः 4\n**ब्रह्मवान्** – बृहत्ववानित्यर्थ: । **नम्यन्ते** – प्राप्यन्ते इत्यर्थः । **परितः म्रियन्ते अस्मिन्** इति **परिमरः** । सार्वत्रिकमरणस्यापि अवकाशतया आश्रय इत्यर्थः । एवम् आकाशस्य ब्रह्मशेषत्वेन **परिमरत्वेन** च उपासने, **एनम्** – उपासकं **परितः द्विषन्तः म्रियन्ते** इत्यर्थः । **पर्येणम्** इति णत्वं छान्दसम् । तदेव व्याचष्टे **परि येऽप्रियाः** इति । **अप्रियाः. भ्रातृव्याः** शत्रवः **परितः** वर्तमानाः **म्रियन्ते** इत्यर्थः ।।\n\n### मन्त्रः 5\n**[उपासनाफलम्]**\n\n**स यः** इत्यादि । पूर्ववदर्थः । **एतत्** वक्ष्यमाणम् इत्यर्थः । शिष्टं स्पष्टम् । **हा३ वु हा३ वु हा३ वु** इति स्तोभाक्षराणि एतानि ।\n\n### मन्त्रः 6\n**अहमन्नम्** इति । अत्र **अहं** शब्दः परमात्मपर्यन्तः । भोग्यभोक्तृवाच्यौ **अन्नान्नादशब्दौ** अपि तत्पर्यन्तौ । **श्लोककृत्** श्लोक्यन्ते इति श्लोकाः; श्लाघनीयजगद्रक्षणादिकृत् इत्यर्थः । **अहमस्मि** इति । **ऋतस्य** कर्मणः । **प्रथमजाः** – सर्गाद्यसमयः तत्परिपाककृत् इत्यर्थः । **पूर्वं देवेभ्यो** वर्तमानाः **अमृतस्य** – मोक्षस्य, **नाभिः** – रथचक्रस्य नाभिरिव आश्रयभूतः । **नाभा इ** इति गानकृतः विकारः । **यो मां** योग्याय शिष्याय **ददाति** – उपदिशति, **स एव मा** – मां, **अवा**: – अवात् प्राप्तः भवति । वा गतिगन्धनयो: ([धा.पा.१०५०](ref:dhatu-patha/1050)) इति हि धातुः । **इच्छब्दोऽनर्थकः** । **अहमन्नं** इति । **अन्नशब्दितम्** अचेतनम् , तद्भोक्तारं चेतनञ्च **अद्मि** – व्याप्नोमि । **अहं विश्वम्** इति । प्रळयकाले **विश्वम् अभिभूतवान् अस्मि** इत्यर्थः ।\n\n**सुवर्णज्योती:** इति । कमनीयदेदीप्यमानशरीरः भवति । **य एवं वेद** । **इत्युपनिषत्** । समाप्ता इति शेषः ।।",
              "roman": null,
              "kannada": null
            },
            "english": ""
          }
        }
      ]
    }
  ]
}